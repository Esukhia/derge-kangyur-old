[1a]
[1a.1]༄༅། །རྒྱུད་འབུམ་ཚ་བཞུགས་སོ། །
[1b]
[1b.1]༄༅༅། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བྱང་
[1b.2]ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་སྨྲས་པ། ཁྱོད་ཀྱི་རིགས་ཀྱི་ལྷ་རྣམ་པ་སྣ་ཚོགས་པའི་གཟུགས་ཅན་རྒྱུན་དུ་གནོད་སྦྱིན་དང་། གནོད་སྦྱིན་མོ་དང་། གནོད་སྦྱིན་
[1b.3]གྱི་སྡེ་དཔོན་ཆེན་མོ་དང་། ལྷའི་མེ་ཏོག་དང་། ཟླ་བ་ཉིད་དང་། ཞི་བར་འདོད་པ་དང་ལྡན་པའི་ཐབས་དེ་རྣམས་ཀྱང་དགུག་པའི་ཆེད་དུ། སྔགས་འདི་མངའ་བདག་ཏུ་བྱ་བར་འགྱུར་རོ། །
[1b.4]འདིར་གནོད་སྦྱིན་ཐམས་ཅད་དགུག་པར་བྱེད་པའི་སྔགས་ཆེན་པོའི་ཚིག་རྣམས་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ན་མཿསརྦ་སེ་ན་ས་ཏ་ཡེ། ན་མ་ཨཱརྱཱ་
[1b.5]བ་ལོ་ཀི་ཏེ་ཤྭ་རཱ་ཡ། བོ་དྷི་ས་ཏྭཱ་ཡ། མ་ཧ་ས་ཏྭ་ཡ། མ་ཧཱ་ཀཱ་རུ་ཎི་ཀཱ་ཡ། ཡཀྵ་ཛྲིམྦྷ་ན་མུཀྟཱ་ཡ། སརྦཾ་ཡཀྵཾ་ཧྲྀ་ད་ཡཾ། གུ་ཧྱ་ཨ་དྷི་པ་ཏཱ་ཡ་བྷ་ག་བཱན་ཨཱརྱཱ་བ་ལོ་ཀི་ཏེ་ཤྭ་རཱ་ཡ། 
[2a]
[2a.1]ཧྲྀ་ད་ཡ། མ་ནུ་སྨ་ར། སཏྱ་མ་ནུ་སཱ་ལ། ཏདྱ་ཐཱ་ཤཱི་ལེ་ཤཱི་ལ་བ་ཏི་དཱ་ནི་པྲ་ཡེ་ཤནྟེ་སཏྭཱ་དརྵ་ནན་ཏ་ཐཱ་ག་ཏ་སརྦ་ཛྙཱ་ཛྙཱ་ན་དརྵ་ན་མ་མ་ས་རཾ་པྲ་ཡཙྪེ་སརྦ་སཏྭཱ་ཧི་ཏཱརྠཱ་ཡ་སྭཱ་ཧཱ། སྟོབས་ཆེན་པོས་ཕ་རོལ་གནོན་པའི་གསང་སྔགས་འདི་
[2a.2]གསུངས་པ་དང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གང་དུ་གནས་པ་བཀུག་ནས་གནོད་སྦྱིན་ཐམས་ཅད་ཀྱི་དབང་པོ་བྱང་ཆུབ་སེམས་དཔའི་མཐུ་ལས་ཕྱག་ན་རྡོ་རྗེས་གསང་བའི་དབང་པོ་ཕྲན་ཚེགས་མ་ཡིན་པ་ཉིད་ཀྱིས་རྫུ་འཕྲུལ་ཆེན་པོ་
[2a.3]དང་ལྡན་པས་ཚིག་འདི་སྨྲས་སོ། །སེམས་ཅན་གྱི་དོན་ལ་བརྩོན་པར་སེམས་པས་གང་ལ་ལ་སྒྲོལ་མ་སྒྲུབ་པ་དེའི་དངོས་གྲུབ་ངེས་པར་བྱིན་ཅིག་ཕྱེད་ཕྱེད་རྟག་ཏུ་ཕན་པས་བྱའོ། །སེམས་ཅན་ཐམས་ཅད་ཀྱིས་དེ་དྲན་པར་བྱས་ནས་ལྷ་མོ་སྒྲོལ་མ་འདི་
[2a.4]ལུས་ཅན་རྣམས་བསྲུང་བ་དང་། བསྐྱབ་པ་དང་། སྦ་བར་བྱའོ། །གང་བདག་གི་བཀའ་མི་བྱེད་ན་ཕྱག་ན་རྡོ་རྗེ་གསང་བའི་བདག་པོ་དང་། རྡོ་རྗེ་འཆང་བ་སྟོབས་ཆེན་པོས་མགོ་ཚལ་པ་བདུན་དུ་འགས་པར་འགྱུར་རོ། །ཐམས་ཅད་མཁྱེན་པའི་ཡེ་ཤེས་སྔོན་
[2a.5]མ་ཅན་འདི་ནི་མཐུ་ཆེན་པོ་ཐོབ་པ་གནོད་སྦྱིན་ཐམས་ཅད་འགུགས་པར་བྱེད་པ་ཞེས་བྱ་བའི་རིག་པའི་རྒྱལ་པོ་བཀླགས་པ་ཙམ་གྱིས་གདུག་པ་དང་འཇིགས་པ་ཐམས་ཅད་ལས་སྲུང་བའོ། །དེ་ནས་འདི་སྒྲུབ་པའི་ཐབས་བརྗོད་པར་བྱ་སྟེ། སྔར་གསུངས་
[2a.6]པའི་རས་རིས་ཀྱི་ཆོ་ག་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། རལ་པ་གྱེན་དུ་བརྫེས་པ། པདྨའི་སྡོང་བུ་ཕྱག་ན་བསྣམས་པ། ཕྱག་ན་པདྨ་གཡང་གཞི་ནག་པོ་འཕྱང་བ། གོས་དཀར་པོ་ཅན་སྐྱིལ་ཀྲུང་གིས་བཞུགས་
[2b]
[2b.1]པ་འདྲིར་གཞུག་པར་བྱའོ། །གཡས་ཀྱི་གཞོགས་སུ་གནོད་སྦྱིན་གྱི་སྡེ་དཔོན་ཆེན་པོ་དག་བྲི་བར་བྱ་བ་ལ་འདི་ལྟ་སྟེ། རྒྱལ་བ་དང་། རྣམ་པར་རྒྱལ་བ་དང་། རྟག་ཏུ་རི་བོ་དང་། གསང་ལྡན་གྱི་བུ་དང་། ནོར་བུ་བཟང་པོ་དང་། བཟང་འགྲོའི་བུ་དང་། 
[2b.2]བྱམས་པའི་བུ་དང་། དཔའ་བོ་བཟང་པོའི་བུ་དང་། ཚངས་པ་དང་། ཆུ་ལ་སེམས་ཏེ་དེ་ལྟ་བུ་ལ་སོགས་པ་གནོད་སྦྱིན་གྱི་རྒྱལ་པོ་མང་པོ་འདྲིར་གཞུག་པར་བྱ་སྟེ། ཁུག་མ་དང་ས་བོན་གྱིས་གང་བ་ཕྱག་ན་བསྣམས་པའི་གནོད་སྦྱིན་གྱི་སྡེ་དཔོན་རྣམས་ཉེ་བར་འདུག་
[2b.3]པར་བྱའོ། །གཡོན་གྱི་གཞོགས་སུ་རྣམ་པར་རྒྱལ་བའི་མཐའ་དང་། སྡོང་པོ་དང་། རྣམ་རྒྱལ་ཐོབ་པ་དང་། མ་འགགས་པ་དང་། མཁའ་ལྡིང་རྒྱལ་པོ་ཞེས་པ་གནོད་སྦྱིན་གྱི་སྡེ་དཔོན་འདི་རྣམས་ཐམས་ཅད་སྔར་བཞིན་ཁ་དོག་ལྗང་གུའོ། །བཅོམ་
[2b.4]ལྡན་འདས་ཀྱི་གཡས་སུ་རིག་པ་འཛིན་པ་ཡང་ལག་ན་སྤོས་ཕོར་ཐོགས་པ་སྔར་བཞིན་ནོ། །རྒྱུ་སྐར་སྐག་ལ་འདྲིར་གཞུག་པར་བྱའོ། །དེ་ནས་རས་རིས་རིང་བསྲེལ་དང་བཅས་པའི་མཆོད་རྟེན་ནམ། ཕྱོགས་གཙང་མ་གཞན་དུ་བཞུགས་སུ་གསོལ་ནས། 
[2b.5]སྔགས་འདིས་སྤྱན་དྲང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ན་མཿཡཀྵ་སེ་ནཱ་པ་ཏ་ཡེ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཛ་ཡེ་བི་ཛ་ཡེ་ཨ་གུ་རུ་ཨེ་ཧི་ཨེ་ཧི་སྠཱ་ནཱཾ། ཨཱ་ཀྲ་མ། བི་ཛ་ཡེ། 
[2b.6]བ་ཧ་ཤཱནྟི་ཀ་ར་སྭཱ་ཧཱ། སྔགས་འདིས་བཅོམ་ལྡན་འདས་དང་གནོད་སྦྱིན་ཐམས་ཅད་སྤྱན་དྲང་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ་ན་མཿསརྦ་ཡཀྵ་སེ་ན་པ་ཏ་ཡེ་ན་མོ་ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་
[2b.7]རུ་ཎི་ཀཱ་ཡ། ར་ར་ར་ར་ཤཱ་ནྟི་བི་ཛ་ཡེ་སྭཱ་ཧཱ། འདིས་དྲི་དང་བདུག་པ་ལ་སོགས་པ་ཐམས་ཅད་དབུལ་བར་བྱའོ། །དེ་བཞིན་དུ་རས་རིས་ཀྱི་སྤྱན་སྔར་འབུམ་ཕྲག་གསུམ་བཟླས་པ་བྱའོ། །ཟླ་བ་ཉ་ལ་ཉིན་མཚན་དུ་སྨྱུང་བར་གནས་པས། བཅོམ་ལྡན་འདས་ལ་
[3a]
[3a.1]ཞོ་དང་འོ་མའི་ཟན་གྱི་གཏོར་མ་དབུལ་བར་བྱའོ། །གཡས་ཀྱི་གཞོགས་སུ་གནས་པའི་གནོད་སྦྱིན་གྱི་སྡེ་དཔོན་ཆེན་པོ་རྣམས་ལ་ཞོ་དང་བུ་རམ་དབུལ་བར་བྱའོ། །གཡོན་གྱི་གཞོགས་སུ་བྲིས་པ་རྣམས་ལ་ཏིལ་དང་ཏིལ་གྱི་ཐུག་པ་དབུལ་
[3a.2]བར་བྱའོ། །སྤྱན་རས་གཟིགས་དབང་ཕྱུག་ལ་ཨ་ག་རུའི་བདུག་པ་དབུལ་ལོ། །དྲི་ཙནྡན་དབུལ་ལོ། །ཕྲེང་བ་སྣ་མའི་མེ་ཏོག་དབུལ་བར་བྱའོ། །གཡས་ཀྱི་གཞོགས་སུ་གནས་པའི་སྡེ་དཔོན་རྣམས་ལ་ཐང་ཆུ་ལྔའི་བདུག་པ་དང་། ཀ་ར་བཱི་ར་དཀར་པོའི་
[3a.3]མེ་ཏོག་གོ། །གཡོན་གྱི་གཞོགས་སུ་སྲ་རྩི་པོག་གི་བདུག་པ་དང་། ཨ་ཏི་མུཀྟ་ཀའི་མེ་ཏོག་དབུལ་བར་བྱའོ། །དེ་ལྟར་ཇི་ལྟར་ནུས་པའི་མཆོད་པ་བྱས་ནས་སྟོང་ཕྲག་བརྒྱད་བཟླས་པར་བྱའོ། །དེ་ནས་དུས་གསུམ་དུ་དེ་བཞིན་དུ་མཆོད་པ་བྱ་ཞིང་འོ་མ་དང་། 
[3a.4]ནས་ཟན་བཟའ་ཞིང་པདྨ་དཀར་པོ་རེ་རེ་ལ་ཡོངས་སུ་བཟླས་ནས་རས་རིས་ཀྱི་སྤྱན་སྔར་བཅོམ་ལྡན་འདས་ལ་དབུལ་བར་བྱའོ། །དེ་ལྟར་ཇི་སྲིད་འབུམ་ཕྲག་གཅིག་གི་མཐར་བྲིས་པའི་གནོད་སྦྱིན་ཐམས་ཅད་རྫུ་འཕྲུལ་སྟོན་པར་བྱེད་དོ། །རས་རིས་འགུལ་བ་དང་། 
[3a.5]མེ་ཏོག་གཡོ་བ་ཐུན་མཚམས་སུ་མཐོང་ངོ་། །དེ་ནས་གྲུབ་པར་འགྱུར་ཏེ་གནོད་སྦྱིན་ཐམས་ཅད་དབང་དུ་འགྱུར་རོ། །ནམ་མཁའ་ལ་ཡང་གྲུབ་བོ་ཞེས་པའི་སྒྲ་ཐོས་སོ། །རིག་པ་འཛིན་པའི་མཆོག་སྩོལ་བར་བྱེད་དོ། །ཚོལ་བ་དེ་གནོད་སྦྱིན་གྱི་བཀའ་བྱེད་པར་
[3a.6]འགྱུར་རོ། །མ་གྲུབ་ན་ལས་ཐམས་ཅད་ཀྱི་རྒྱལ་པོར་འགྱུར་རོ། །རྟག་ཏུ་རྨི་ལམ་དུ་གནོད་སྦྱིན་རྣམས་དགེ་བ་དང་མི་དགེ་བ་མཐོང་བ་སྦྱིན་པར་བྱེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་
[3a.7]ཏིང་ངེ་འཛིན་ལས་ངེས་པར་སྐྱེས་པ་གནོད་སྦྱིན་ཐམས་ཅད་ཀུན་ཏུ་འོང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་འབྱུང་
[3b]
[3b.1]པོའི་བདག་པོ་ལྷའི་བུ་དབང་ལྡན་ལ་སྨྲས་པ། ལྷའི་བུ་རྫུ་འཕྲུལ་ཆེན་པོ་ཅན་ཁྱོད་ཀྱིས་རིགས་བཞིན་དུ་འཇུག་པར་འགྱུར་བ། བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་རྟོག་པའི་རྒྱལ་པོ་ཆེན་པོ་བཤད་པར་བྱའོ། །དེ་ལ་སྔགས་ཀྱི་ཚིག་འདི་རྣམས་ནི་འཇིག་
[3b.2]རྟེན་པ་ཐམས་ཅད་ཀྱི་རིག་པའི་སྔགས་སུ་ཡང་དག་པར་འདོད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨཱི་ཤ་ན་ཀུ་ལ་མ་བཏུ་ཡི་ཥྱ་མི། བྷ་ག་བ་ཏེ། ཨཱརྱ་ཨ་བ་
[3b.3]ལོ་ཀི་ཏེ་ཤྭ་ར་ཏེ་ཛ་ན་ར་ར་ར་ར་ར་བི་པུ་ཙི་བི་པུ་ཙི། བྲ་མ་ཐཱ། པྲ་མ་པྲ་མ་ཐ། པྲ་མ་ཐཱ། གརྫ་གརྫ་གརྫ། ཊི་ཊི་ཊི། ས་ས་ས། ཨུ་ཨུ་ཨུ། ལ་ལ་ལ། ཙ་ཙ་ཙ། ཨཱ་གཙྪ་ཨ་གཙྪ། བྷ་ག་བཱ་ན། ཨཱ་རྱཱ་བ་ལོ་ཀི་ཏེ་ཤྭ་རཱ་ཡ། པ་ར་མ་ཧྲྀ་ད་ཡཾ། དྷཱ་ར་ཡི་ཥྱ་ཏི་ཨི་
[3b.4]ཤྭོ་རཱ་སྱ་བི་པོ་མ་ཏི་ཏྭཱཾ་པྲ་སཱཾ་ཐ། བ་རཾ་ངེ་ཡཾ། སརྦ་སཏྭཱ་ཧི་ཏི། དྷུ་ཏཾ། བ་ར། ཡཀྵ་ཡ། སརྐ་ར། མུ་ནི་མུ་ནི། ཨ་པྲ་ཏི་ཧ་ཏ། བཱི་ཏྱོ་ཀྲྀ་ཏ་ཧ་ཏི་ཀྲྀ་ཏ་ཡཀྵ་ཀྲྀ་ཏ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ་སྭཱ་ཧཱ། དབང་ལྡན་གྱི་རིགས་ཀུན་ནས་འདྲེན་པའི་
[3b.5]སྔགས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཞལ་ནས་གསུངས་བ་ལྷའི་བུ་རྫུ་འཕྲུལ་ཆེན་པོ་རྣམས་ཀྱིས་སྨྲས་པ། ས་སྟེངས་ཀྱི་མི་སེམས་ཅན་གྱི་དོན་འདོད་པ་རྣམས་ཀྱི་འདོད་པ་སྒྲུབ་པའི་དོན་དུ་སྔགས་འདི་རབ་ཏུ་གསུངས་སོ། །གང་འདི་
[3b.6]སྒྲུབ་པའི་སྒྲུབ་པ་པོ་གང་ལ་ལ་དངོས་གྲུབ་འདོད་པ་ལ་ཁྱོད་ཀྱིས་དེ་ལ་མཆོག་སྦྱིན་པར་བྱའོ། །སེམས་ཅན་གྱི་དོན་ལ་བརྩོན་པའི་བསམ་པ་ཅན་བྱེ་བ་ཕྲག་བཅུ་དང་། རང་གིས་རབ་ཏུ་གསུངས་པའི་སྔགས་རྣམས་ས་སྟེངས་སུ་སྒྲུབ་པ་ལ་ལྷ་རྣམས་འགུགས་པ་རབ་
[3b.7]ཏུ་བརྗོད་པའི་སྔགས་འདི་སྟོབས་ཆེན་པོ་སྒྲུབ་པ་དང་། རིག་པ་ཆེན་པོ་རྣམ་པ་སྣ་ཚོགས་པའི་གཟུགས་ཅན་གྱི་སྒྲོལ་མ་དེའི་གཟི་བརྗིད་དང་སྟོབས་སྦྱིན་པར་བྱ་ཞིང་། འབྱུང་པོའི་ཚོགས་ཐམས་ཅད་ཀྱིས་སྐྱོབས་ཤིག །དེ་ནས་འདིའི་སྒྲུབ་པའི་ཆོ་གར་འགྱུར་ཏེ། 
[4a]
[4a.1]སྔར་བརྗོད་པའི་ཆོ་གས་རས་ལ་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གསེར་གྱི་མདོག་ལྟར་སྣང་བ། ཕྱག་ན་པདྨ་གཡས་ཀྱིས་མཆོག་སྦྱིན་པ། ཕྱག་གཡོན་པས་པདྨ་བསྣམས་པ། རལ་པའི་ཅོད་པན་འཕྱང་བ། སྤྱི་བོར་
[4a.2]བཅོམ་ལྡན་འདས་འོད་དཔག་མེད་བཞུགས་པའོ། །འཕགས་པ་སྤྱན་རས་གཟིགས་དབང་ཕྱུག་གི་གཡས་སུ་ཡངས་པ་དང་ལྡན་པ་ཞེས་བྱ་བའི་ཏིང་ངེ་འཛིན་གྱི་གཟུགས་ཅན་གྱི་བྱང་ཆུབ་སེམས་དཔའ་ལ་བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་
[4a.3]བྲི་བར་བྱའོ། །གཡོན་གྱི་གཞོགས་སུ་དབང་ལྡན་ལ་སོགས་པའི་སེམས་དཔའ་ཆེན་པོ་རྣམས་བྲི་བར་བྱའོ། །གང་གི་ཚེ་མིག་གསུམ་པའོ། །སྔར་བརྗོད་པའི་གནས་སུ་རས་རིས་འདིའི་སྟེང་གི་ཕྱོགས་ཀྱི་ཆ་རྣམས་སུ་བཞག་ནས། ནག་པོའི་བཅུ་བཞི་པ་ནས་
[4a.4]བརྩམས་ཏེ་མཆོད་པའི་ཆོ་ག་བྱ་ཞིང་འདི་ཉིད་ཀྱིས་འབུམ་བཟླས་པར་བྱ་སྟེ་སྔོན་དུ་བསྙེན་པ་བྱས་པར་འགྱུར་རོ། །ཉིན་མཚན་དུ་སྨྱུང་བར་གནས་པ་ནག་པོའི་བཅུ་བཞི་པ་ལ་བྱང་ཆུབ་སེམས་དཔའ་ཐམས་ཅད་ལ་དཀར་པོའི་གཏོར་མ་དབུལ་བར་བྱ་ཞིང་ཨ་ག་རུ་
[4a.5]དང་ཏུ་རུཥྐའི་བདུག་པ་དབུལ་བར་བྱའོ། །འཕགས་པ་སྤྱན་རས་གཟིགས་དབང་ཕྱུག་ལ་འོ་མ་དང་ལྷན་ཅིག་པའི་བདུག་པ་དབུལ་བར་བྱ་ཞིང་ཁ་དོག་ཐམས་ཅད་དུ་སྣང་བ་ཐམས་ཅད་འདོད་པའི་རིགས་ལ་ཞོ་དང་བུ་རམ་གྱི་བཟའ་བ་དང་། གུ་གུལ་གྱི་བདུག་པ་
[4a.6]དབུལ་བར་བྱའོ། །རས་རིས་ཀྱི་ཕྱི་རོལ་དུ་འབྱུང་པོ་ཐམས་ཅད་པའི་གཏོར་མ་དབུལ་ཞིང་། དགེ་སློང་རྣམས་ལ་ཡོན་དང་བཅས་པའི་སྟོན་མོ་དབུལ་ལོ། །ཕྱུགས་བདག་རྣམས་ལ་ཞོ་ཟན་དབུལ་ཞིང་དེའི་ཞི་བ་ཐོབ་པར་བྱའོ། །ཇི་སྲིད་དུ་ཟླ་བ་ཉ་བའི་བར་དུ་དུས་གསུམ་
[4a.7]དུ་སྟོང་ཕྲག་བརྒྱད་བཟླས་པར་བྱའོ། །དེ་ནས་སྲོད་ནས་བརྩམས་ནས་ཇི་སྲིད་དངོས་གྲུབ་ཀྱི་མཚན་མ་དབང་ལྡན་གྱི་མིག་འཕྲོ་བར་བྱེད་པ་དེ་སྲིད་དུ་བཟླས་པ་བྱའོ། །འདིར་དངོས་གྲུབ་ཀྱི་མཚན་མ་བྱུང་བ་དེ་ནས་མེ་ཏོག་ཕྲེང་བ་དབུལ་བར་བྱ་ཞིང་། གུ་གུལ་གྱི་
[4b]
[4b.1]བདུག་པ་དབུལ་ལོ། །གང་དཀའ་ཐུབ་པ་རྣམས་ཀྱིས་ཇི་ལྟར་བྱུང་བ་ཟོས་ནས་ཡོན་དབུལ་བར་བྱའོ། །དེ་ནས་ཐམས་ཅད་བྱེད་དོ། །མེ་ཏོག་གམ། འབྲས་བུའམ། དྲི་དང་། གོས་ལ་སོགས་པ་ལ་མངོན་པར་བསྔགས་ནས་གང་ལ་བྱིན་པ་དེ་བྲན་ཉིད་དུ་ཉེ་བར་
[4b.2]གནས་སོ། །རྒྱལ་སྲིད་ཀྱི་ལོངས་སྤྱོད་འདོད་ན་རས་རིས་ཀྱི་སྤྱན་སྔར་ཞོ་དང་མར་དང་འོ་ཐུག་གིས་སྦྱིན་སྲེག་བྱ་སྟེ། འབུམ་ཕྲག་གཅིག་གི་མཐར་རིག་པ་འཛིན་པའི་གཙུག་ཕུད་འབར་བར་འགྱུར་རོ། །ཆད་པ་དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་མཚན་
[4b.3]མོ་གསུམ་ཐུན་གསུམ་དུ་ཏིལ་དང་། ཏིལ་གྱི་ཐུག་པའི་སྦྱིན་སྲེག་བྱས་ན་དབང་དུ་འགྱུར་རོ། །བུ་མོ་དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་མཚན་མོ་གསུམ་ཐུན་གསུམ་དུ་དང་པོ་བཙས་པའི་འོ་མའི་སྦྱིན་སྲེག་སྟོང་ཕྲག་བརྒྱད་བྱས་ན་རྙེད་དོ། །ཕྱུགས་ཀྱི་བདག་
[4b.4]པོ་རྣམས་དབང་དུ་བྱ་བར་འདོད་ན་ཐལ་བའི་སྦྱིན་སྲེག་བྱས་ན་དབང་དུ་འགྱུར་ཏེ། ཞག་བདུན་ཐུན་གསུམ་དུ་སྟོང་ཕྲག་བརྒྱད་བཟླས་ན་དེ་ཇི་སྲིད་འཇིག་རྟེན་པའི་ལས་ལས་འདས་པ་རྣམ་པ་སྣ་ཚོགས་པའི་སའི་སྟེང་གི་མི་རྣམས་ཀྱི་ཏིང་ངེ་འཛིན་ཐམས་ཅད་བྱེད་དེ། སྔགས་འདི་
[4b.5]ལ་ཐེ་ཚོམ་མེད་དོ། །འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་དབང་ལྡན་གྱི་རིགས་ཀུན་ཏུ་འོང་བའི་རིག་པའི་རྒྱལ་པོ་ཆེན་པོ་རྫོགས་སོ།། །།དེ་ནས་བྱང་ཆུབ་སེམས་
[4b.6]དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་སེམས་ཅན་ལ་རྗེས་སུ་བརྩེ་བས་བཅོམ་ལྡན་འདས་མ་རྟོག་པའི་རྒྱལ་པོ་ཆེན་པོར་འཇུག་པར་བྱེད་བཞིན་པ་ཞེས་བྱ་བའི་རིག་པའི་རྒྱལ་པོ་རྗེས་
[4b.7]སུ་དྲན་ནས་གསུངས་པ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བིདྱཱ་རཱ་ཛཱ་ཡ། ཏདྱ་ཐཱ། བི་ཤུདྡྷ་པྲ་བ། ཀཪྵ་ཀརྵ་བྷ་ཤི་ཥེ་བི་དྱཱ་དྷ་ར་གུ་ཧྱེ་ཀ་མ་ནུ་སྨཱ་ར་བུདྡྷ་སཏྱེ་ན་དྷརྨ་སཏྭཱ་ན། སཾ་གྷ་སཏྱེ་ན། ཨཱརྱ་ཨ་བ་
[5a]
[5a.1]ལོ་ཀི་ཏེ་ཤྭ་ར་སཏྭེ་ན། སིདྷྱ་ནྟཱ་མེ་མནྟྲ་པ་དཱ་ཕཊ་ཕཊ་ཡཱ། །མུ་ནི་མུ་ནཱ་ཡ། ས་མ་ཐ་ས་མཱ་ཡ། ཨུདྡྷ་རཾ་ཏེ་ཀོ་ཀ་རཱ་ནྟེ་མ་ནུ་སྨཱ་ར་ཊ། ཧྲྀ་ད་ཏ་ས་ཀཱ་རཱ་ཊོ་ཊཾ། ཀ་ཊ་ཊེ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་འཇུག་པར་བྱེད་བཞིན་པ་ཞེས་བྱ་བའི་རིག་པའི་རྒྱལ་
[5a.2]པོ་ཆེན་པོ་བཟླས་པས་གདུག་པ་དེ་ཐམས་ཅད་འཇིགས་པར་བྱེད་པ། གདོན་དང་རིག་པ་ཐམས་ཅད་ཟློག་པར་བྱེད་པ། མདོར་ན་རེ་བ་ཐམས་ཅད་ཡོངས་སུ་རྫོགས་པར་བྱེད་པའོ། །དེ་ནས་འདིའི་སྒྲུབ་པ་འབྱུང་བར་འགྱུར་ཏེ། བཅོམ་ལྡན་འདས་སྤྱན་རས་གཟིགས་
[5a.3]དབང་ཕྱུག་འདྲིར་གཞུག་པར་བྱ་སྟེ། སྐུ་མདོག་དཀར་པོ། རལ་པ་དུད་ཁ། བཞིན་རབ་ཏུ་འཛུམ་པ། ཕྱག་གཡས་པས་མཆོག་སྦྱིན་པ། ཕྱག་གཡོན་པས་པདྨ་བསྣམས་པ། གསེར་གྱི་ཐེམ་སྐས་བཟང་པོ་ལ་འཇུག་བཞིན་པ་བྲི་བར་བྱའོ། །ངང་པ་དང་། 
[5a.4]བྱ་ཀུ་ར་བ་དང་། ངུར་པ་དང་། ཤང་ཤང་ཏེའུ་དང་། ནེ་ཙོ་ལ་སོགས་པ་རབ་ཏུ་བསྔགས་པའི་བྱ་རྣམས་གཡས་ཀྱི་གཡས་སུ་འཇུག་པ་སྐོར་བ་བྱེད་པ་བྲི་བར་བྱའོ། །མིའམ་ཅི་གཉིས་གླུ་ལེན་བཞིན་པ་བྲི་བར་བྱ་སྟེ། གཡོན་པས་རྣ་བ་འགེབས་པ་བྲི་བར་བྱའོ། །
[5a.5]སྒྲུབ་པ་པོ་ཡང་འོག་ཏུ་ཁ་ཕྱོགས་པ་སྤོས་ཕོར་ལག་ན་ཐོགས་པ། བཅོམ་ལྡན་འདས་འཇུག་པར་བྱེད་བཞིན་པ་ལ་ལྟ་བར་བྱེད་པ། པུས་མོ་བཙུགས་པ། གཡས་ཀྱི་འོག་ཏུ་བྱང་ཆུབ་སེམས་དཔའི་ལུས་ལས་འོད་ཀྱིས་མནན་པ་བྲི་བར་བྱའོ། །རྣམ་པ་དེ་
[5a.6]ལྟ་བུའི་རས་རིས་འདྲིར་བཅུག་ནས། སྔར་བརྗོད་པའི་གནས་སུ་རས་རིས་བཞུགས་སུ་གསོལ་ཏེ། ཡང་དག་པར་བརྩམ་པར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་སཏྭཱ་ཡ། ཛཱ་ཏི་ཧུ་ཏི་མ་མ་ཨ་བ་ཏཱ་དྱ་སྭཱ་ཧཱ། 
[5a.7]དཀྱིལ་འཁོར་གྱི་སྔགས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ་མུ་ནེ་མུ་ནེ་སྭཱ་ཧཱ། འདིས་ཐམས་ཅད་བྱེད་པ་སྟེ། འབུམ་ཕྲག་ལྔར་བཟླས་བ་བྱའོ། །སྔོན་དུ་བསྙེན་པ་བྱས་པར་འགྱུར་རོ། །མཐར་ཞོ་དང་
[5b]
[5b.1]སྦྲང་རྩི་དང་མར་གྱིས་བཏགས་པའི་པདྨ་སྟོང་ཕྲག་བརྒྱར་སྦྱིན་སྲེག་བྱའོ། །མཐར་ཉིན་མཚན་དུ་སྨྱུང་བར་གནས་པ་སྟེ། དཔག་ཏུ་མེད་པ་བཟླས་པས་དངོས་གྲུབ་ཀྱི་མཚན་མ་རས་རིས་རབ་ཏུ་འགུལ་ན་ས་ཆེན་པོའི་བདག་པོར་འགྱུར་རོ། །མི་འགུལ་ན་ཡུལ་
[5b.2]གྱི་བདག་པོར་འགྱུར་རོ། །རྟག་ཏུ་བཟླས་པས་གཏེར་མཐོང་བར་འགྱུར་རོ། །རས་རིས་ཀྱི་སྤྱན་སྔར་པདྨ་འབུམ་ཕྲག་བཅུ་དབུལ་བར་བྱ་སྟེ་གྲོང་རྙེད་དོ། །སྟོང་ཕྲག་སུམ་ཅུ་དབུལ་བར་བྱ་སྟེ་གྲོང་ལྔ་རྙེད་པར་འགྱུར་རོ། །རིག་པའི་རྒྱལ་པོའི་སྦྱོར་བས་རྟག་ཏུ་
[5b.3]འདོད་ཅིང་དྲན་པར་བྱེད་ན་དེ་དབུལ་བར་མི་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་བྱུང་བའི་འཇུག་པར་བྱེད་བཞིན་པ་རིག་པའི་རྒྱལ་པོ་ཆེན་པོ་ཡོངས་སུ་རྫོགས་
[5b.4]སོ།། །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་པས་བཅོམ་ལྡན་འདས་ལ་རྟོག་པའི་རྒྱལ་པོ་ཆེན་པོ་ཡི་གེ་བཅུ་པ་ཞེས་བྱ་བའི་རིག་པའི་
[5b.5]རྒྱལ་པོ་ཆེན་པོར་དོན་ཆེན་པོ་རྨད་དུ་བྱུང་བ་སངས་རྒྱས་བྱེ་བ་ཕྲག་བཅུས་རྗེས་སུ་ཡི་རང་བར་མཛད་པ། ཕྲ་མོ་ཐམས་ཅད་སེལ་བར་བྱེད་པ། སེམས་ཅན་ཐམས་ཅད་སྲུང་བར་བྱེད་པའི་སྔགས་ཀྱི་རྒྱལ་པོ་ཆེན་པོ་གསུངས་པར་གྱུར་ཏོ། །ན་མོ་རཏྣ་ཏྲ་ཡཱ་ཡ། 
[5b.6]ན་མ་ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། །མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀ་ཡ། ཏདྱ་ཐཱ། ཨོྃ་གྷཊྚ་ནི་ཕུ་མ་ཏ་ན་སྭཱ་ཧཱ། འདི་ནི་མཐུ་ཆེན་པོ་ཐོབ་པ་ཡི་གེ་བཅུ་པ་ཞེས་བྱ་བའི་རིག་པའི་རྒྱལ་པོ་ཆེན་པོ་ཐོགས་པ་མེད་པ་ལས་ཐམས་ཅད་པ། སངས་རྒྱས་བྱེ་
[5b.7]བ་ཕྲག་བཅུས་གནང་བ། མངོན་པར་མཛེས་པ་སྲུང་བ་ལ། རྟག་པ་ཁོ་ནར་མཆོད་པ་བྱའོ། །དེ་ནས་འདི་སྒྲུབ་པའི་མཆོད་པར་འགྱུར་ཏེ། རིང་བསྲེལ་དང་བཅས་པའི་མཆོད་རྟེན་ལ་ཇི་ལྟར་འབྱོར་པའི་མཆོད་པ་བྱས་ནས་འདི་ཉིད་ཀྱི་དྲི་དང་བདུག་པ་ལ་སོགས་ཕུལ་ནས་
[6a]
[6a.1]བྱེ་བ་བཟླས་པར་བྱའོ། །རྒྱལ་སྲིད་ཆེན་པོ་རྙེད་དོ། །འབུམ་ཕྲག་བཅུར་བཟླས་ན་གསེར་སྟོང་རྙེད་དོ། །མཆོད་རྟེན་གྱི་དྲུང་དུ་དཀྱིལ་འཁོར་སྟོང་ཉེ་བར་བྱུགས་ནས་དྲི་དང་བདུག་པ་ལ་སོགས་པ་ཕུལ་ཏེ་འབུམ་བཟླས་ན་གང་འདོད་པའི་རྒྱལ་
[6a.2]པོ་དེ་དབང་དུ་འགྱུར་རོ། །ཆུ་ཀླུང་ཆེན་པོ་དང་། ཆུ་གླིང་དང་། མཆོད་རྟེན་བདེ་བར་གཤེགས་པའི་མཐོ་གང་གི་ཚད་ལ་འབུམ་ཕྲག་གསུམ་བཟླས་པ་བྱའོ། །རྒྱལ་སྲིད་ཆེན་པོ་རྙེད་དེ་དོན་ཆེན་པོ་ཡང་དག་པར་འགྱུར་རོ། །གང་ཞིག་སྔགས་འདི་རྟག་ཏུ་དྲན་
[6a.3]པར་བྱེད་པ་དེ་ནི་སངས་རྒྱས་བྱེ་བ་ཕྲག་བཅུས་རྗེས་སུ་ཡི་རང་ཞིང་། རབ་ཏུ་བསྔགས་ལ་ཐམས་ཅད་དུ་སོན་པའོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་
[6a.4]ཡི་གེ་བཅུ་བ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་སྤྱི་བོར་མངོན་པར་
[6a.5]དབང་བསྐུར་བ་ཞེས་བྱ་བའི་རིག་པའི་རྒྱལ་པོ་ཆེན་པོ་བཅོམ་ལྡན་འདས་མ་འཕགས་མ་སྒྲོལ་མའི་རྟོག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨཀྵོ་བྷྱ་ཡ། ཏདྱ་ཐཱ། ན་མོ་བི་མུཀྟ། དརྵ་ནཱ་ཡ། ཏ་ཐཱ་ག་ཏཱ་ཡ། ན་མོ་གམྦྷི་ར་གྷོ་ཥ་ཡ། 
[6a.6]ཏ་ཐཱ་ག་ཏཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཀུ་མཱ་རི། ཀུ་མཱ་རི། མ་ནོ་ཛ་བེ་ཥུ་ནཱ་ཛ་ཡེ། ཤ་ར་ད་བི་ཛ་ཡཱ་ཡ། དུཾ་དུ་བྷི་སྭ་རཱ་ཡ། དེ་བི་དེ་བི་དེ་བི་པཱུ་ཛི་ཏཱ་ཡ། ན་མ་སྐྲྀ་ཏ་གརྫ་ཏཱ་
[6a.7]ཡ། ར་ར་ལ་ལ་ཁ་གཱ་ཡ་སྭཱ་ཧཱ། བ་རུ་ཎཱ་ཡ་སྭཱ་ཧཱ། ཨ་པྲ་ཏི་ཧ་ཏ། བ་ད་ནཱ་ཡ་སྭཱ་ཧཱ། བྲཧྨ་ཤྭ་ར་གྷོ་ཥ་རུ་ཏྲ་ཡ་སྭཱ་ཧཱ། བི་ས་ཏི། ས་ཏི་རཱ་ཛཱ་ཡ་སྭཱ་ཧཱ། ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། མཱུརྡྷཱ་ནཱ་བ་ར་ཎ་སྭཱ་ཧཱ། མ་མ་ཀརྱཾ་ཀུ་རུ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་སྤྱི་
[6b]
[6b.1]བོར་མངོན་པར་དབང་བསྐུར་བ་ཞེས་བྱ་བའི་རིག་པའི་རྒྱལ་པོ་ཆེན་པོར་བདག་གི་སྤྱི་བོར་སྐྱེས་པ་སངས་རྒྱས་བྱེ་བ་ཕྲག་དུ་མས་གསུངས་པ། སངས་རྒྱས་དུ་མའི་ཕྱག་གིས་མངོན་པར་དབང་བསྐུར་བར། མངོན་པར་བསྐུར་བ། དེ་བཞིན་གཤེགས་པ་འོད་དཔག་
[6b.2]མེད་ཀྱི་གནས་སུ་གྱུར་པ། ལས་ཕྲན་ཚེགས་ཐམས་ཅད་མྱུར་དུ་བཀླགས་པས་གྲུབ་པའོ། །དེ་ནས་འདིའི་སྒྲུབ་ཐབས་ཀྱི་ཆོ་གར་འགྱུར་ཏེ། རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་གསོ་སྦྱོང་ལ་གནས་པས་འབུམ་བཟླས་སོ། །གླགས་ཚོལ་
[6b.3]བ་ཐམས་ཅད་ལས་རྣམ་པར་གྲོལ་བར་འགྱུར་རོ། །རྒྱུ་སྐར་ས་གའི་ཉི་མ་ལ་རིང་བསྲེལ་དང་བཅས་པའི་མཆོད་རྟེན་ལ་དྲི་དང་། མེ་ཏོག་ལ་སོགས་པ་ཕུལ་ནས་ཁ་ཚར་མ་བཅད་པའི་རས་ལ་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། 
[6b.4]རལ་པ་གྱེན་དུ་བརྫེས་པ། པདྨ་ལ་བཞུགས་པ། བཅོམ་ལྡན་འདས་འོད་དཔག་མེད་ཐུབ་པ་ལ་ཐལ་མོ་སྦྱར་ནས་ཕྱག་འཚལ་བར་བྱེད་བཞིན་པ་བྲི་བར་བྱའོ། །རིག་པ་འཛིན་པ་ལག་ན་སྤོས་ཕོར་ཐོགས་པ་བཅོམ་ལྡན་འདས་ལ་ལྟ་བར་བྱེད་བཞིན་པའོ། །རྣམ་
[6b.5]པ་དེ་ལྟ་བུ་ཕྱོགས་སམ་ཉིན་ཞག་བཅུ་གཉིས་ཀྱི་ནང་དེར་འདྲིར་གཞུག་པར་བྱའོ། །རྣམ་པ་དེ་ལྟ་བུའི་རས་རིས་འདྲིར་བཅུག་ནས་མཆོད་རྟེན་གྱི་དྲུང་དུ་རས་རིས་བཞུགས་སུ་གསོལ་ཏེ། དེ་ལ་འདི་ཉིད་ཀྱིས་ཐམས་ཅད་བྱས་ལ་འབུམ་ཕྲག་ལྔ་བཟླས་པར་བྱའོ། །
[6b.6]མཐར་མཚན་མོ་སྨྱུང་བར་གནས་ཏེ་རས་རིས་ལ་མཆོད་པ་ཆེན་པོ་བྱས་ནས་སྣ་མའི་མེ་ཏོག་སྟོང་ཕྲག་བརྒྱད་ལ་རེ་རེ་ལ་ཡོངས་སུ་བཟླས་ནས་བཅོམ་ལྡན་འདས་ཀྱི་ཞབས་ལ་བསྣུན་པར་བྱའོ། །དེ་ལྟ་བུ་ཐུན་གསུམ་དུ་འབུམ་ཕྲག་གཅིག་བྱས་པའི་མཐར་བཅོམ་ལྡན་
[6b.7]འདས་ཀྱིས་མཆོག་སྩོལ་བར་འགྱུར་རོ། །གལ་ཏེ་རིག་པ་འཛིན་པ་ཉིད་ལུས་འབར་བར་བྱེད་དམ། རས་རིས་འགུལ་བ་དང་ལྡེག་པ་དང་མར་མེའི་རྩེ་མོ་འཕེལ་ན་རྒྱལ་སྲིད་དོ། །གལ་ཏེ་སྒྲུབ་པ་བྱེད་པར་འདོད་ན་ཐོས་པ་འཛིན་པ་ཉིད་དམ། སྨྲ་བའི་མཆོག་
[7a]
[7a.1]ཉིད་དམ། མིག་སྨན་དང་། ལྡོང་རོས་དང་། གི་ཝང་ལ་བྱས་པ་རས་རིས་ཀྱི་སྤྱན་སྔར་ཐམས་ཅད་སྒྲུབ་པར་བྱེད་ན་དངོས་གྲུབ་རྣམ་པ་གསུམ་དུ་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་
[7a.2]ལྡན་པའི་ཏིང་ངེ་འཛིན་ལས་སྐྱེས་པ་སྤྱི་བོར་མངོན་པར་དབང་བསྐུར་བ་ཞེས་བྱ་བའི་རྟོག་པའི་རྒྱལ་པོ་ཆེན་པོ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་
[7a.3]འཛིན་གྱི་རྒྱལ་པོ་གསུངས་ནས། བཅོམ་ལྡན་འདས་མ་རྟོག་པའི་རྒྱལ་པོ་ཆེན་པོར་འོད་དང་ལྡན་པའི་མཚན་ཉིད་ཞེས་བྱ་བའི་རིག་པའི་རྒྱལ་པོ་ཆེན་པོ་འདི་གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ན་མོ་བི་པ་ཤྱཱཾ། ཤི་ཁཱི། བི་ཤྭ་བྷུཿན་མ་ཨཱརྱ་ཨ་བ་
[7a.4]ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། མ་ཧཱ་ཤཱནྟ་པྲ་བྷཱ་ཡ། པྲ་མུ་དི་ཏ། ཀཱ་པ་ཙ་ནཱ་ཡ་ནི་ཏྱོ་ཏཱ་བ། ཙིཏྟ་ཡ། བྷ་ག་བཱ་ན་ཧྲྀ་ད་ཡ་མ་ནུ་སྨ་ར། ཨ་ཙི་ཤྨ་ཏྱཾ་ལོ་ཀཱ་དྷཱ་ཏོ། །སརྦ་བོ་དྷི་སཏྭཱ་སརྵ་ཏྨ་དྷྱེ་བྷཱ་ཥི་ཏཾ། བུཎྜྷ་སཏྱཾ། དྷརྨ་སཏྱཾ། སཾགྷ་
[7a.5]སཏྱཾ། ཨ་ནཱ་གྷ་མི་སཏྱཾ། སྲོ་ཏ་ཨཱ་བ་ནྣི་སཏྱཾ། ཡཀྵ་སཏྱཾ། ཀུཤྨཱ་ཎྜཱ་སཏྱཾ། བཱུརྦ་བོ་དྷི་སཏྭཱཾ། ཧྲྀ་ད་ཡ་མ་ནུ་སྨ་ར་ཧེ་ཧེ་ཧེ་ཧེ་ཧེ་ཏྭེ་ཏྭེ་ཏྭེ་ཏྭེ་ཏྭེ་ར་ར་ར་ར་ར་ལ་ལ་ལ་ལ་ལ་ཨོྃ་ཀཱ་ར་པྲ་བྷེ་བྷེ་བྷྱཾ་པཉྩ་ཡ་བྷ་ཤྲི་ཏཾ་ཀལྤ་སརྦ་བུདྡྷ་ས་རཱ་ཛ་ཏཾ་ཏྭ་མེ་བ། རཀྵཾ་བཾ་ད་ཏྭཱ་སི་ར་སྭ་པྲ་ཎཱ་མྱ་ཧཾ་ཁ་ག་ཁ་ག །
[7a.6]བི་ཛ་ཨ་ས་ར་ཛ་ཏི་ཡ་སྭཱ་ཧཱ། ཨ་བ་ལོ་ཀི་ཏེ་ཤྭ་རཱ་བི་ཛ་ཡ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་འོད་ཟེར་དང་ལྡན་པ་ཞེས་བྱ་བའི་རིག་པའི་རྒྱལ་པོ་ཆེན་པོ་ལས་ཕྲན་ཚེགས་རྣམས་ཐམས་ཅད་བཀླགས་པས་གྲུབ་པའོ། །དེ་ནས་འདིའི་སྒྲུབ་ཐབས་སུ་འགྱུར་ཏེ། རིང་བསྲེལ་
[7a.7]དང་བཅས་པའི་མཆོད་རྟེན་གྱི་དྲུང་དུའམ། རིའི་རྩེ་མོའམ། རྒྱ་མཚོར་འགྲོ་བའི་ཆུ་ཀླུང་གི་འགྲམ་མམ། ཆུའི་དབུས་སམ། གླིང་དུ་འོ་མ་དང་ཟན་ཟ་བས་འདི་ཉིད་ཀྱིས་ཐམས་ཅད་བྱས་ལ་འབུམ་བཟླ་བར་བྱ་སྟེ་སྔོན་དུ་བསྙེན་པ་བྱས་པར་འགྱུར་རོ། །དེ་ནས་མིག་
[7b]
[7b.1]སྨན་དང་ལྡོང་རོས་དང་གི་ཝང་སྟེ་དེ་རྣམས་གཅིག་ཏུ་བྱས་ལ་ཨ་ཤྭཏྠའི་འདབ་མས་བཏུམས་ཏེ་རིང་བསྲེལ་དང་བཅས་པའི་མཆོད་རྟེན་ལ་མཆོད་པ་བྱས་ནས་ཐུན་གསུམ་དུ་ཀུ་ཤའི་ཁྲེས་ལ་ཉེ་བར་འདུག་སྟེ་རྫས་ལ་ཉི་མ་ཉི་ཤུ་རྩ་གཅིག་ཁོ་ནར་བཟླས་པར་བྱའོ། །དྲོ་བར་
[7b.2]གྱུར་པ་དང་། དུ་བ་འཐུལ་བ་དང་། འབར་བར་གྱུར་ན་གྲུབ་པ་ཡིན་ཏེ། དང་པོས་ནི་དབང་དུ་བྱེད་དོ། །གཉིས་པས་ནི་མི་སྣང་བར་འགྱུར་རོ། །གསུམ་པས་ནི་ནམ་མཁའ་ལ་འགྲོའོ། །རས་རིས་རབ་ཏུ་འགུལ་ན་རྒྱལ་སྲིད་རྙེད་དོ། །བཅོམ་ལྡན་འདས་མ་
[7b.3]འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་འོད་ཟེར་དང་ལྡན་པ་ཞེས་བྱ་བའི་རྟོག་པའི་རྒྱལ་པོ་ཆེན་པོ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
[7b.4]རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་པར་བྱེད་བཞིན་དུ་བཅོམ་ལྡན་འདས་མ་རིག་པའི་རྒྱལ་མོ་ཆེན་པོར་རྟོག་པའི་རྒྱལ་པོར་པདྨ་ཀུན་ཏུ་སྣང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། ན་མཿསུ་བརྣ་བ་བྷ་
[7b.5]སཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྨྱ་ཀྶཾ་བུདྡྷཱ་ཡ། བེཥྚི་ཀོ་ཊི་ཡཀྵ་པ་རི་བྲི་ཏི་ཡ་ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨུཏྡྡྷ་ཛྫ་ཊ། པྲ་ཛྭ་ལི་ཏ་ཡ། པདྨ་ཨ་བྷཱ་སཿཏ་ཐཱ་ག་ཏཱ་བ་ཙ་ནེ་ན་ཏྭ་ཡ་བྷ་ཤཱི་ཏཾ། 
[7b.6]ཀལྤཾ། སརྦ་ཀྵཱ་ཡ། ཀཱིརྟ་ནཱ་ཡ། སརྦ་སཏྭཱ་ཧི་ཏ། ཨ་ནུ་ཀརྟ། སརྦ་སཏྭཱ་པ་ར་ཛི་ཏཱ་ཡ། སརྦ་སཏྭཱ་ཧི་ཏཱརྠཱ་ཡ། སརྦ་སིདྡྷཱ། ཙ་ཏཱ་ཡ་ག་ནིཿན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཏདྱ་ཐཱ། དྷ་མ་ནི་དྷ་མ་ནི། བྷུ་རྦྷུ་བ། ཨོྃ་ཨོྃ་ཨོྃ་ཨོྃ། །བི་པུ་རི་རི། པུ་ནེ་སྭཱ་ཧཱ། བི་ཛ་
[7b.7]ཡ་པ་ཊ་པ་ཊ་ཀཱ་ར་སྭཱ་ཧཱ། མ་ཧཱ་ཡ་ཤ་ཨ་ནུ་མུ་ནེ་སྭཱ་ཧཱ། ཨ་པྲ་ཏི་ཧ་ཏ་པ་ཙ་ནེ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་པདྨ་ཀུན་དུ་སྣང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་པདྨ་ཀུན་ཏུ་སྣང་བས་དེ་བཞིན་དུ་བདག་གི་སྙིང་པོ་འདི་གང་དེ་དྲན་པ་ཙམ་གྱིས་འདིའི་འཇིགས་པ་
[8a]
[8a.1]ཆེན་པོ་ཐམས་ཅད་མེད་པར་འགྱུར་རོ། །གང་ཡང་ཉིན་མཚན་གསུམ་དུ་འདི་བྱས་ནས་དེ་ཡུན་རིང་པོ་ནས་མཚམས་མེད་པ་ལྔ་བྱས་པ་ཐམས་ཅད་ཡོངས་སུ་སྦྱོང་བར་འགྱུར་རོ། །རྣམ་པ་སྣ་ཚོགས་པའི་རྨི་ལམ་མཐོང་བར་འགྱུར་རོ། །སྒྲུབ་
[8a.2]ཐབས་ཀྱི་ཆོ་ག་ནི་རིང་བསྲེལ་དང་བཅས་པའི་མཆོད་རྟེན་ལ་དྲི་དང་བདུག་པ་ལ་སོགས་པ་ཕུལ་ནས་འབུམ་ཕྲག་གསུམ་བཟླས་པར་བྱའོ། །མཐར་མཚན་མོ་སྨྱུང་བར་གནས་པས་ཟླ་བ་བཅུ་གཉིས་སུ་འོ་མ་བཅུ་གཉིས་དང་། ཞོ་བཅུ་གཉིས་དང་། བུམ་པ་གང་བ་བཅུ་
[8a.3]གཉིས་དང་། སྦྲང་རྩིའི་བུམ་པ་བཅུ་གཉིས་དང་། ཏིལ་དང་ཐུག་པའི་བུམ་པ་བཅུ་གཉིས་དང་། ཀུཥྨཱ་ཎྜའི་ཁམ་ཕོར་བཅུ་གཉིས་སུ་བདུག་པ་དང་། ཁམ་ཕོར་བཅུ་གཉིས་སུ་པདྨ་དང་། སློང་མོའི་ཟས་བཅུ་གཉིས་བཟའ་བར་བྱའོ། །དེ་ནས་སྲོད་དེར་དེ་ལྟ་བུ་ལ་སོགས་
[8a.4]པའི་མཆོད་པའི་ཆོ་ག་བྱས་ནས་དེ་ནས་གུར་གུམ་བྱུགས་ལ་དེར་ཨུཏྤལ་སྔོན་པོའི་ཁ་དོག་དང་མཚུངས་པའི་སྣ་མའི་མེ་ཏོག་གི་ཕྲེང་བ་ཕུལ་ནས་མཆོད་རྟེན་གྱི་སྤྱན་སྔར་ནག་པོའི་བཅུ་བཞིའམ། ཟླ་བ་ཉ་བ་ལ་ལག་པ་གཡས་པས་རལ་གྲི་བཟུང་ནས་ཀུ་ཤའི་ཁྲེས་ལ་ཉེ་བར་
[8a.5]འདུག་སྟེ་སྟོང་ཕྲག་བརྒྱད་བཟླས་པར་བྱའོ། །མཐར་གྲུབ་པའི་མཚན་མ་ནམ་མཁའ་ནས་ལེགས་སོ་ལེགས་སོ་ཞེས་བྱ་བའི་ཚིག་ཐོས་པར་འགྱུར་རོ། །དེ་ནས་རལ་གྲི་འབར་བར་འགྱུར་ཏེ་སྐད་ཅིག་དེ་ཉིད་ལ་ལྷའི་ལུས་འཁོར་དང་བཅས་པར་འགྱུར་རོ། །བསྐལ་པ་ཆེན་
[8a.6]པོར་གནས་སོ། །དེ་ནས་རལ་གྲི་འགུལ་ལམ། མཆོད་རྟེན་གཡོ་བར་བྱེད་ན་མིའི་རྒྱལ་པོར་འགྱུར་རོ། །ཡང་ན་གང་འདོད་ཅིང་དོན་དུ་གཉེར་བ་དེ་འགྲུབ་སྟེ། དངོས་གྲུབ་ཀྱི་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་
[8a.7]བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་ལས་ངེས་པར་སྐྱེས་པ་པདྨ་ཀུན་ཏུ་སྣང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་
[8b]
[8b.1]ཕྱུག་སླར་ཡང་ཡངས་བ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མ་རིག་པའི་རྒྱལ་པོ་ཆེན་པོ་རྟོག་པའི་རྒྱལ་པོ་ཆེན་པོར་དཔེ་བྱད་བརྒྱད་ཅུས་རྗེས་སུ་བྱེད་པ་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་
[8b.2]ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཨོྃ་དྲི་ཛ་ཊཱ་ཡ། ན་མཿཀ་མཎྜ་ལུ་ཧ་སྟཱ་ཡ། ན་མཿཔདྨ་བི་བྷུ་ཥི་ཏཱ་ཡ། ན་མཿཔདྨ་ཡཱ་ནཱ་ཡཱ། ན་མཿཔདྨ་ཧ་སྟཱ་ཡཱ། ན་མོ་མཎྜ་ལ་ཤི་ཁཱ་ཡ། ན་མོ་ཨ་ཤཱི་ཏྱ་ནཱུ་བྱཾ་ཛ་ན། ལཀྵ་ཎཱ་ཡ། ན་མོ་
[8b.3]ཨ་སུ་རཱ། རེ་ཀུཉྩི་ཏཱ་ཡ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དཔེ་བྱད་བརྒྱད་ཅུའི་རྗེས་སུ་བྱེད་པ་ཞེས་བྱ་བའི་རིག་པའི་རྒྱལ་པོ་ཆེན་པོ་སྒྲོལ་མའི་རྟོག་པ་དོན་ཆེན་པོ་སྦྱིན་པ་སྟེ་གང་ལ་ལ་འདི་དྲན་པར་བྱེད་པ་དེའི་དོན་ཐམས་ཅད་གྲུབ་པར་འགྱུར་རོ། །དེ་ནས་འདིའི་སྒྲུབ་ཐབས་
[8b.4]ཀྱི་ཆོ་ག་ནི་རྒྱ་མཚོར་འགྲོ་བའི་ཆུ་ཀླུང་ངམ། ཆུ་གླིང་ངམ། རྒྱ་མཚོའི་ཆུ་གླིང་དུ་གང་བདེ་བར་གཤེགས་པའི་མཐོ་གང་གི་ཚད་ཀྱི་བྱེ་མའི་རང་བཞིན་གྱི་མཆོད་རྟེན་བྱས་ཏེ། སྲོག་ཤིང་བཙུགས་ནས་དྲི་དང་བདུག་པ་ལ་སོགས་པ་ཇི་ལྟར་འབྱོར་པས་རེ་རེའི་སྤྱན་
[8b.5]སྔར་སྟོང་ཕྲག་བརྒྱད་བཟླས་བར་བྱའོ། །ཇི་སྲིད་དུ་མཆོད་རྟེན་སྟོང་ཕྲག་བརྒྱད་པོ་རྫོགས་ཀྱི་བར་དུའོ། །གལ་ཏེ་ཕྱིས་མཆོད་རྟེན་འབར་ནས་ཆེན་པོའི་བདག་པོར་འགྱུར་རོ། །དེ་ནས་འབར་ན་གྲུབ་པར་འགྱུར་རོ། །དེ་ནས་ལས་ཐམས་ཅད་དུ་འགྱུར་རོ། །
[8b.6]རྒྱལ་པོ་འམ། རྒྱལ་པོའི་བློན་པོའམ། བུད་མེད་དམ། སྐྱེས་པ་དབང་དུ་བྱ་བར་འདོད་ན་མཆོད་རྟེན་གྱི་སྤྱན་སྔར་དྲི་ལ་སོགས་པ་ཕུལ་ནས་སྟོང་ཕྲག་བརྒྱད་བཟླས་པ་བྱའོ། །ཉི་མ་བདུན་ཐུན་གསུམ་དུ་བྱས་ན་དགའ་བར་འགྱུར་རོ། །གང་བླངས་པ་དེ་རྙེད་དོ། །
[8b.7]འཇིགས་པ་ལ་དམ་ཚིག་ལ་གནས་ཏེ་བཟླས་པ་བྱས་ན་འཇིགས་པ་མེད་པར་འགྱུར་རོ། །ལས་ཕྲ་མོ་རྣམས་བཀླགས་པ་ཙམ་གྱིས་གྲུབ་སྟེ། ལས་ཐམས་ཅད་བྱེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་
[9a]
[9a.1]པའི་ཏིང་ངེ་འཛིན་ལས་ངེས་པར་སྐྱེས་པ་དཔེ་བྱད་བརྒྱད་ཅུའི་རྗེས་སུ་བྱེད་པ་ཞེས་བྱ་བའི་རིག་པའི་རྒྱལ་པོ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཡངས་པ་དང་ལྡན་
[9a.2]པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ། བཅོམ་ལྡན་འདས་མ་རྟོག་པའི་རྒྱལ་པོ་ཆེན་པོ་ཡོན་ཏན་གྱི་རྒྱན་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་
[9a.3]ཀཱ་རུ་ཎི་ཀཱ་ཡ། ཏདྱ་ཐཱ། བི་མུ་ཀྟི་ཏེ་ཛེ། ཨ་བྷ་ཡ་དྷརྨ། ར་སི་གུ་ན་སཱ་ག་ར་པདྨེ་མ་ན་སི། པྲཧྨེ་ནྡྲ་པྲ་ཏི་པནྣ་མ་ཧོ་ཏྱ་ན། ཏདྱ་ཐཱ། དཱ་མ་ན། དཱ་མ་ནི། ཏུ་རུ་ཏུ་རུ། ཏིཥྠ་ཏིཥྠ། མ་དྷུ་མ་དྷུ། མད་དྷི། མད་དྷི། སརྦ་ཀཱ་ཏྱཾ་ཀུ་རུ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་ཡོན་
[9a.4]ཏན་གྱི་རྒྱན་ཞེས་བྱ་བ། སེམས་ཅན་ཐམས་ཅད་ཀྱི་འདོད་པའི་དོན་ཐམས་ཅད་སྦྱིན་པ། གང་རིག་པའི་རྒྱལ་པོ་ཡོན་ཏན་རྒྱན་འདི་རྟག་ཏུ་དྲན་པར་འགྱུར་བ་དེ་དུས་རིང་པོར་མི་ཐོགས་པར་ལས་ཐམས་ཅད་བྱེད་པར་འགྱུར་རོ། །དེ་ནས་འདིའི་སྒྲུབ་ཐབས་ཀྱི་ཆོ་གར་འགྱུར་
[9a.5]ཏེ། སྔར་བརྗོད་པའི་ཆོ་གས་བཅོམ་ལྡན་འདས་འོད་དཔག་མེད་ཐུབ་པའི་རས་རིས་འདྲིར་གཞུག་གོ། །འདབ་མ་སྟོང་པ་ལ་སྐྱིལ་མོ་ཀྲུང་གིས་བཞུགས་པ། ཆོས་སྟོན་པར་མཛད་བཞིན་པ་འདྲིར་གཞུག་པར་བྱའོ། །གཡས་ཀྱི་གཞོགས་སུ་འཕགས་པ་
[9a.6]སྤྱན་རས་གཟིགས་དབང་ཕྱུག་པདྨ་ལ་བཞུགས་པ་སྐུ་མདོག་དཀར་པོ་རལ་པའི་ཅོད་པན་འཆང་བ། བཅོམ་ལྡན་འདས་ལ་ཕྱག་འཚལ་བཞིན་པའོ། །དེའི་འོག་ཏུ་སྒྲུབ་པ་པོ་ལག་ན་སྤོས་ཕོར་ཐོགས་པ་པུས་མོ་བཙུགས་པ་སྟེ། སྔར་བཞིན་ནོ། །རིང་བསྲེལ་དང་
[9a.7]བཅས་པའི་མཆོད་རྟེན་དུ་རས་རིས་དེ་བཞུགས་སུ་གསོལ་ནས། ཚེས་གྲངས་དང་། བྱེད་པ་དང་། ཡུད་ཙམ་དགེ་བས་གསོ་སྦྱོང་ཡན་ལག་བརྒྱད་པ་དང་། བྱམས་པ་ལ་གནས་ཏེ་མཆོད་པ་རྒྱ་ཆེན་པོ་བྱས་ཏེ་ཟླ་བ་ཉ་ལ་སྟོང་ཕྲག་བཅུར་བཟླས་པར་བྱའོ། །འདིས་
[9b]
[9b.1]སྔོན་དུ་བསྙེན་པ་བྱས་ན་མཆོད་རྟེན་དེ་ཉིད་ལ་པདྨ་རེ་རེ་ལ་ཡོངས་སུ་བཟླས་ནས་རས་རིས་ཀྱི་སྤྱན་སྔར་དབུལ་བར་བྱའོ། །ཉི་མ་རེ་རེ་ལ་སྟོང་དབུལ་བར་བྱ་སྟེ། གང་ཚེས་གཅིག་ནས་བརྩམས་ནས་ཇི་སྲིད་བཅུ་གཉིས་ཀྱི་བར་དུའོ། །མཚན་མོ་གསུམ་དུ་
[9b.2]སྨྱུང་བར་གནས་པས་རས་རིས་ལ་མཆོད་པ་རྒྱ་ཆེན་པོ་བྱས་ནས་ཞོ་དང་། སྦྲང་རྩི་དང་། མར་གྱིས་བཏགས་པའི་པདྨ་དཀར་པོ་སྟོང་ཕྲག་གསུམ་སྦྱིན་སྲེག་བྱའོ། །རས་རིས་ཀྱི་ཕྲེང་བ་གཡོ་བ་དང་། མར་མེ་འཕེལ་ཏེ་གཞན་དུ་འཕྲོ་བར་བྱེད་ན་འདི་ནི་དངོས་
[9b.3]གྲུབ་ཀྱི་མཚན་མ་སྟེ་རྒྱལ་སྲིད་ཆེན་པོ་རྙེད་དོ། །མ་གྲུབ་ན་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་ལས་ངེས་པར་སྐྱེས་པ་ཡོན་ཏན་གྱི་རྒྱན་ཞེས་བྱ་བའི་རིག་པའི་
[9b.4]རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་ཆེན་པོ་སྒོམ་བཞིན་དུ་བཅོམ་ལྡན་འདས་མ་རྟོག་
[9b.5]པའི་རྒྱལ་པོ་ཆེན་པོ་དེར་བདེ་བ་ཅན་གྱི་བཀོད་པ་ཞེས་བྱ་བའི་རིག་པའི་རྒྱལ་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱ་ཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། པོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་
[9b.6]ཀཱ་རུ་ཎི་ཀཱ་ཡ། ཨུདྡྷ་པྲ་ཛྭ་ལི་ཏ་ཛ་ཊཱ་ཡ་སུ་ཁཱ་བཏྱཾ། པྲ་མོ་ཙ་ཏེ། ཏདྱ་ཐཱ། བྷ་ག་བ་ཏོ། ཨ་མི་ཏཱ་བྷཱ་སཱ་ཡ། པཱ་དཱ་མཱུ་ལེ། མ་མ་ཙ་ཧྲྀ་ད་ཡ། པྲ་ཏི་གྲྀཧྞ་བྷ་ག་བཱ་ན། མ་མ་ཨ་ནུ། ཀམྤ་མུ་ས་ཏཱ་ཡ། ཏདྱ་ཐཱ། སཱ་དྷུ་ས་དྷུཾ། སུཥྛུ་པ་རི་ཥྱ་མི་ཏི་ལཾ་གྷ་ལངྒྷ་ཛྱོ་ཏིཥྤ་པ་
[9b.7]ཏི། བི་བྷུ་དྷ་པདྨ་ཧ་སྟ་ཡ་སུ་མེ་སུ་མེ། བི་སུ་མ་གི་རི་གི་རི་ཎི་སྭཱ་ཧཱ། འདི་ནི་མཐུ་ཆེན་པོ་ཐོབ་པ། བདེ་བ་ཅན་གྱི་བཀོད་པ་ཞེས་བྱ་བ་རིག་པའི་རྒྱལ་པོ་ཆེན་པོ་བཟླས་པ་ཙམ་གྱིས་འཇིགས་པ་ཐམས་ཅད་ལས་སྲུང་བའོ། །འདིའི་ཆོ་ག་ནི་བླ་གབ་མེད་པར་ཤིང་
[10a]
[10a.1]གཅིག་གི་འོག་ཏུ་བུམ་པ་ཙམ་གྱི་མཆོད་རྟེན་བྱས་ནས་དེའི་སྤྱན་སྔར་ཨ་ག་རུ་འབུམ་གྱིས་སྦྱིན་སྲེག་བྱའོ། །གང་གི་དོན་དུ་སྦྱིན་སྲེག་བྱས་པ་དེའི་མཆོག་རྙེད་དོ། །རྒྱལ་པོའམ། རྒྱལ་པོའི་བློན་པོ་དབང་དུ་བྱ་བར་འདོད་པས་མཆོད་རྟེན་
[10a.2]གྱི་སྤྱན་སྔར་ལན་ཚྭའི་གཟུགས་བརྙན་གྱི་གཟུགས་བརྙན་བྱས་ནས་པ་ལཱ་ཤའི་མེ་ལ་ཉི་མ་གསུམ་ལ་ལན་བདུན་ཐུན་མཚམས་གསུམ་དུ་སྦྱིན་སྲེག་བྱས་ན་དབང་དུ་འགྱུར་རོ། །བུད་མེད་དབང་དུ་བྱ་བར་འདོད་ན་ཐང་གི་ཕྱོགས་སུ་ཡུངས་ཀར་ཁྲག་གིས་བཏགས་པ་
[10a.3]རྣམས་སེང་ལྡེང་གི་མེ་ལ་ཡུངས་ཀར་དང་སེང་ལྡེང་བཏགས་པ་རྣམས་ཀྱི་ཉི་མ་གསུམ་དུ་ཐུན་མཚམས་གསུམ་དུ་སྟོང་རྩ་བརྒྱད་སྦྱིན་སྲེག་བྱས་ན་དབང་དུ་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་གི་བྱེ་མ་ལ་མཆོད་རྟེན་སོར་བཞི་ཙམ་མམ། མཐོ་གང་ཙམ་མམ། 
[10a.4]བདེ་བར་གཤེགས་པའི་མཐོ་གང་གི་ཚད་ཙམ་པ་བརྒྱད་ལྷག་པའི་སྟོང་བྱས་ལ་སྲོག་ཤིང་ཕུལ་ཏེ་མཆོད་པ་ལ་སོགས་པའི་ཚོགས་རེ་རེའི་སྤྱན་སྔར་སྟོང་རྩ་བརྒྱད་བཟླས་པར་བྱ་སྟེ། ཇི་སྲིད་སྟོང་རྩ་བརྒྱད་གནས་པ་ན་དོང་ཙེ་སྟོང་སྟོང་རྙེད་པར་འགྱུར་རོ། །རྒྱ་མཚོའི་
[10a.5]ངོགས་སུ་མཆོད་རྟེན་རེ་རེའི་སྤྱན་སྔར་ཆོ་ག་སྔོན་དུ་འགྲོ་བས་སྟོང་ཕྲག་བརྒྱ་བཟླས་ན་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་མཐོང་སྟེ། མཆོག་ཅི་འདོད་པ་དེ་སྩོལ་བར་མཛད་ཅིང་གང་ཚོལ་བ་དེ་རྙེད་དོ། །བཅོམ་ལྡན་འདས་མ་འཕགས་མ་
[10a.6]སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་བདེ་བ་ཅན་གྱི་བཀོད་པ་ཞེས་བྱ་བའི་རིག་པའི་རྒྱལ་པོ་ཆེན་པོ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཏིང་ངེ་འཛིན་དེ་ཉིད་སྒོམ་བཞིན་
[10a.7]དུ་བཅོམ་ལྡན་འདས་མའི་རྟོག་པའི་རྒྱལ་པོ་ཆེན་པོར་དཔའ་བོ་ལྡན་མ་ཞེས་བྱ་བ་རིག་པའི་རྒྱལ་པོ་གསུངས་སོ།། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཤི་རི་བི་སི་རི་སྨྲྀ་ཏི་བ་ཙ་
[10b]
[10b.1]ནེ། ཏེ་ཛོ་བ་དྷ་ནི་ཧ་ར་ཧ་ར་ཨ་མུ་ཀཾ་མེ་བ་ས་མཱ་གཙྪ་ཏུ་ར་མ་ནི། བི་ར་མ་ཎི། བི་ར་བཱ་སི། མི་ནི་སཽ། ཏ་མུ་ཏ་ཁེ་པཱ་ཏི་བརྞ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་དཔའ་བོ་དང་ལྡན་མ་ཞེས་བྱ་བའི་རིག་པའི་རྒྱལ་མོ་ཆེན་མོ་སེམས་ཅན་ཐམས་ཅད་རྗེས་སུ་སྲུང་
[10b.2]བར་བྱེད་པ། རྒྱལ་བ་མཆོག་གི་སྲས་རྣམས་ཀྱི་གང་དཔའ་བ་དང་ལྡན་པའི་རིག་པ་འདི་རྟག་ཏུ་དྲན་པ་དེ་ནོར་གྱི་དངོས་གྲུབ་ངེས་པར་དེའི་བརྩོན་པ་དང་བཅས་པ་དང་། དེའི་འདོད་པ་ལས་འགྲུབ་བོ། །འདིའི་སྒྲུབ་ཐབས་ཀྱི་ཆོ་གར་འགྱུར་ཏེ། བཅོམ་ལྡན་འདས་འཕགས་
[10b.3]པ་སྤྱན་རས་གཟིགས་དབང་ཕྱུག་གི་ཝང་གིས་འདྲིར་གཞུག་པར་བྱ་སྟེ། པདྨའི་གདན་ལ་ཕྱག་ན་པདྨ་སྟེ། གཡས་པས་མི་འཇིགས་པ་སྦྱིན་པ། རྒྱན་ཐམས་ཅད་ཀྱིས་རྣམ་པར་བརྒྱན་པའོ། །དེའི་གཡས་སུ་སྒྲུབ་པ་པོ་སྟེ་སྔར་བཞིན་ནོ། །རས་རིས་དེ་
[10b.4]རིང་བསྲེལ་དང་བཅས་པའི་མཆོད་རྟེན་ལ་དྲི་དང་བདུག་པ་དང་། ཕྲེང་བ་ཕུལ་ནས་ཉིན་མཚན་དུ་སྨྱུང་བར་གནས་པར་ཟླ་བ་ཉ་བ་ལ་འོ་ཐུག་གི་ཁམ་ཕོར་བཅུ་གཉིས་ཕུལ་ནས་ཨ་ག་རུའི་བདུག་སྤོས་དབུལ་ལོ། །དེ་ནས་ཀུ་ཤའི་ཁྲེས་ལ་འདུག་སྟེ་སྟོང་རྩ་བརྒྱད་བཟླས་པར་
[10b.5]བྱའོ། །སྔོན་དུ་བསྙེན་པ་བྱས་པར་འགྱུར་རོ། །ལས་ཐམས་ཅད་ཀྱི་དངོས་གྲུབ་ནི་འདི་ཉིད་ཀྱི་ཆོ་གས་འབུམ་བཟླས་པར་བྱའོ། །ཕྱི་ནས་རས་རིས་ཀྱི་སྤྱན་སྔར་དཀྱིལ་འཁོར་ཉེ་བར་བྱུགས་ཏེ་སྣ་མའི་མེ་ཏོག་རེ་རེ་ལ་ཡོངས་སུ་བཟླས་ནས་དཀྱིལ་འཁོར་དུ་གཏོར་བར་བྱའོ། །
[10b.6]དེ་ལྟ་བུ་ཉི་མ་བདུན་དུ་ཐུན་གསུམ་དུ་ཇི་སྲིད་སྟོང་རྩ་བརྒྱད་བྱས་ན་ཉི་མ་བདུན་པ་ལ་གང་འདོད་པ་དེ་དབང་དུ་འགྱུར་རོ། །རས་རིས་ཀྱི་སྤྱན་སྔར་ཨ་ག་རུ་ནག་པོ་འབུམ་ཕྲག་གསུམ་སྦྱིན་སྲེག་བྱས་ན་རྒྱལ་སྲིད་རྙེད་དོ། །མ་གྲུབ་ན་གྲོང་ངོ་། །བཅོམ་ལྡན་འདས་མ་འཕགས་
[10b.7]མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་དཔའ་བོ་ལྡན་མ་ཞེས་བྱ་བའི་རིག་པའི་རྒྱལ་མོ་ཆེན་མོ་ཡོངས་སུ་རྫོགས་སོ།། །།དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་
[11a]
[11a.1]རས་གཟིགས་དབང་ཕྱུག་ཏིང་ངེ་འཛིན་གྱི་རྒྱལ་པོ་དེ་ཉིད་སྒོམ་བཞིན་དུ་བཅོམ་ལྡན་འདས་མ་རྟོག་པའི་རྒྱལ་པོ་ཆེན་པོར་མི་འཇིགས་པ་རབ་ཏུ་སྦྱིན་པ་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་
[11a.2]ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། དཱིཔྟ་པིངྒ་ལེ་ཧ་རི་པིངྒ་ལེ་ཨ་སོ་ནི་ཏཱ་དྷ་དྲཱ་ལེ་ཧི་ཨེ་ཧི། མ་མ་པ་རཾ་པྲ་ཡཙྪ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ། མི་འཇིགས་པ་རབ་ཏུ་སྦྱིན་པ་ཞེས་བྱ་བའི་རིག་པའི་རྒྱལ་པོའོ། །དེ་ནས་འདིའི་
[11a.3]ཆོ་ག་ནི། རས་སམ་འབྲས་བུ་ཅན་ལ་སེན་རྩིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། པདྨའི་གདན་ལ་པདྨའི་ཕྱག་ཅན། མི་འཇིགས་པ་རབ་ཏུ་སྦྱིན་པའོ། །སྒྲུབ་པ་པོ་ཡང་སྔར་བཞིན་ནོ། །དེའི་སྤྱན་སྔར་ཐུན་གསུམ་དུ་མར་གྱིས་བཏགས་
[11a.4]པའི་ཙནྡན་དམར་པོའི་སྦྱིན་སྲེག་འབུམ་བྱས་ན་གསེར་བརྒྱ་རྙེད་དོ། །འབུམ་ཕྲག་བདུན་སྦྱིན་སྲེག་བྱས་ན་རྒྱལ་སྲིད་རྙེད་དོ། །འདིར་པདྨ་རཱ་ག་འབྱུང་བར་འགྱུར་བ་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་
[11a.5]ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཡི་གེ་ཙྪི་ཏྭེ་ཙ་པ་རི་པྲ་ཎ། ཨཻ་ཤྲ་ཏྱཾ། ད་དཱ་ཏི། མེ་བཛྲི་ཎི། གྷི་ཎི། མོ་ཧ་ནི། མོ་ཧ་ཛ། ཛཾ་བྷ་ནི། སྟཾ་བྷ་ནི། ཨ་བྷ་ཡ་པྲ་དི། ཨ་བྷ་ཡ་པྲ་དི། ལ་ལ་ལ་ལ། ལ་ལ་ལ་ལ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་པདྨ་རཱ་ག་སྦྱིན་པའི་སྔགས་སོ། །
[11a.6]འདིའི་ཆོ་ག་ནི་ཙནྡན་དམར་པོས་འཕགས་པ་སྤྱན་རས་གཟིགས་དབང་ཕྱུག་བྲི་བར་བྱའོ། །དེའི་སྤྱན་སྔར་མར་དང་སྦྲང་རྩིས་བཏགས་པའི་མེ་ཏོག་དམར་པོ་སྦྱིན་སྲེག་འབུམ་བྱས་ན། པདྨ་རཱ་ག་བརྒྱད་རྙེད་དོ། །ཟས་ཀྱི་སྔགས་ཀྱི་ཆོ་གར་འགྱུར་བ་ནི། ན་མོ་རཏྣ་ཏྲ་ཡཱ་ཡ། 
[11a.7]ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། པྲ་བྱཱ་ཀ་རཱི། པྲ་བྷ་ཀཱ་རི། ཛྱོ་ཏི་ཥྨ་ཏི་སུ་ཙི་བི་མུ་ཙཱ་ཡ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ། ཟས་གོས་སྦྱིན་པའི་སྔགས་སོ། །འདིའི་ཆོ་ག་ནི་ཁྲག་དང་
[11b]
[11b.1]བ་བླ་ལས་འཕགས་པ་སྤྱན་རས་གཟིགས་དབང་ཕྱུག་བྲི་བར་བྱའོ། །དེའི་སྤྱན་སྔར་མར་གྱིས་བཏགས་པའི་འོ་ཐུག་གི་སྦྱིན་སྲེག་ཇི་སྲིད་འབུམ་ཕྲག་གཅིག་བྱས་ན་གནས་ཐམས་ཅད་དུ་ཟས་གོས་རྙེད་དོ། །འདི་ནི་དངུལ་སྦྱིན་པར་འགྱུར་ཏེ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
[11b.2]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཛྭ་ལ་ཛྭ་ལ་པྲ་ཛྭ་ལ། བྷ་ན་གྷ་ན། ཧ་ཊཱ་ཡ། སཱ་ད་ཡ། སཱ་ད་ཡ། ཨེ་ཧི་ཨེ་ཧི། ཕུ་ཕུ་ཕུ་ཕུ། གྷུ་གྷུ། ཕུ་ར་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་དངུལ་སྦྱིན་པའི་སྔགས་
[11b.3]ཏེ། འདིའི་ཆོ་ག་ནི། གུར་གུམ་གྱིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། དེའི་སྤྱན་སྔར་ཞོ་དང་། སྦྲང་རྩི་དང་། སྦྲང་རྩི་མར་གྱིས་བཏགས་པའི་ནཱ་ག་གེ་སར་གྱི་སྦྱིན་སྲེག་འབུམ་བྱས་ན་དངུལ་བརྒྱ་རྙེད་པར་འགྱུར་རོ། །ཡང་འདིར་
[11b.4]གསེར་རབ་ཏུ་སྦྱིན་པའི་སྔགས་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་བྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ག་རུ་རུ་ཕ་ར་བ་ར། བ་རི་ལི་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ་གསེར་སྦྱིན་པའི་སྔགས་སོ། །
[11b.5]འདིའི་ཆོ་ག་ནི་རིང་བསྲེལ་དང་བཅས་པའི་མཆོད་རྟེན་ལ་མལླི་ཀའི་མེ་ཏོག་རེ་རེ་ལ་ཡོངས་སུ་བཟླས་ནས་མཆོད་རྟེན་གྱི་དྲུང་དུ་གཏོར་བར་བྱའོ། །ཐུན་གསུམ་དུ་སྟོང་ཕྲག་བརྒྱད་གཏོར་ན་ཟླ་བའི་ནང་དུ་གསེར་བརྒྱ་རྙེད་དོ། །རས་རིས་ཀྱི་ཆོ་གར་འགྱུར་བ་ནི་རས་ལ་བཅོམ་
[11b.6]ལྡན་འདས་འཕགས་པ་སྤྱན་རས་གཟིགས་དབང་ཕྱུག་རལ་པ་གྱེན་དུ་བརྫེས་པ། ཕྱག་ན་སྤྱི་བླུགས་བསྣམས་པ། པདྨའི་གདན་ལ་བཞུགས་པ་འདྲིར་གཞུག་པར་བྱའོ། །རས་རིས་ངེས་གྲོང་ངམ་དགོན་པར་ཨ་ཤྭ་ཏྠའི་ཤིང་གི་འོག་ཏུ་གཙང་མའི་ཕྱོགས་སུ་བཞུགས་ནས་སྲ་རྩི་
[11b.7]པོག་གི་སྲེག་བླུགས་འབུམ་ཕྲག་བདུན་སྦྱིན་སྲེག་བྱས་ན་བཅོམ་ལྡན་འདས་ཀྱིས་མྱུར་དུ་རྒྱལ་སྲིད་སྩོལ་བར་འགྱུར་རོ། །ཞེས་པ་དེ་རྣམས་ལྔ་པོ་ཙམ་ནི་བཅོམ་ལྡན་འདས་མ་སྒྲོལ་མའི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་
[12a]
[12a.1]མི་འཇིགས་པ་རབ་ཏུ་སྦྱིན་པ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་བསྒོམས་ནས། བཅོམ་ལྡན་འདས་མའི་
[12a.2]རྟོག་པའི་རྒྱལ་པོ་ཆེན་པོར་ཨོྃ་ཡིག་རབ་ཏུ་འབྱུང་བ་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷྱཱ་སྱ་ཏ་ཐཱ་ག་ཏཱ་ཡ། ཨཪྷ་ཏེ། སམྱཀྶཾ་བུདྡྷ་སྱ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། 
[12a.3]ཏདྱ་ཐཱ། ཨ་མུཀྟེ། ཨ་མུཀྟེ། ཙཙྪ་ད་ནེ། མཱ་དྷེ་ནི་མཱ་དྷེ་ནི། སུ་རུ་དྷི། རུ་ཏ་མཱ་ཡ། དྷ་རཱི། ཧུ་ཧུ། ཧུ་ཧུ། མ་ཐ་མ་ཐ་མ་ཐ། ཨོྃ་ར་པྲ་མུ་ཁ། པཱ་ལ་པཱ་ལ། མ་ཧཱ་པཱ་རི་པཱ་ལ། ཏེ་ཛ། ན་མ་སྟུ་ཏེ། སརྦ་དུཥྚ་ཏྭཾ་བཱ་སི་སཱ་ཏཱ་ཎི་མཱ་ནེ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་
[12a.4]སྟེ། འཁོར་བའི་སྣ་ཐག་གྲོལ་བར་བྱེད་པ་ཞེས་བྱ་བ་རིག་པའི་རྒྱལ་པོ་ཆེན་པོ་གང་འདི་རྟག་ཏུ་དྲན་པར་བྱེད་ན་འཁོར་བར་ཡུན་རིང་དུ་མི་འཁོར་རོ། །བཟླས་པ་ཉིད་ཀྱིས་མཚམས་མེད་པ་ལྔ་པོ་རྣམས་རྣམ་པར་སྦྱོང་བར་བྱེད་དོ། །དེ་ནས་འདིའི་སྒྲུབ་ཐབས་ཀྱི་ཆོ་ག་ནི་སྔར་བརྗོད་པའི་
[12a.5]རས་ལ་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ནམ་མཁའ་ལ་འགྲོ་བ། ཀུན་ནས་འོད་འབར་བ། པདྨ་ཕྱག་ན་བསྣམས་པ། གཡས་པར་མི་འཇིགས་པ་སྦྱིན་པའོ། །སྒྲུབ་པ་པོ་ཡང་དག་པའི་ལུས་ཀྱི་མགོ་བོས་བདུག་པ་སྲེག་པ་ཆ་བྱད་དང་རྣམ་
[12a.6]པ་ཇི་ལྟ་བ་བཞིན་འདྲིར་གཞུག་པར་བྱའོ། །དེ་ནས་རས་རིས་དེ་སྔར་བརྗོད་པའི་གནས་སུ་བཞུགས་ནས་དྲི་དང་། མེ་ཏོག་དང་། བདུག་པ་ལ་སོགས་པ་འདི་ཉིད་ཀྱིས་ཕུལ་ལ་འབུམ་ཕྲག་གསུམ་བཟླས་པར་བྱའོ། །སྔོན་དུ་བསྙེན་པ་བྱས་པར་འགྱུར་རོ། །མཚམས་མེད་
[12a.7]པ་ལྔ་པོ་རྣམས་རྣམ་པར་སྦྱོང་བར་བྱེད་དོ། །འབུམ་ཕྲག་དྲུག་བཟླས་པས་དམ་བཅས་པ་རྙེད་པར་འགྱུར་རོ། །གདུག་པ་ཤ་ཟ་དང་སྲིན་པོ་རྣམས་འཆིང་བར་འདོད་ན་ཀུ་ཤའི་སྣ་ཐག་གིས་བསྐོར་ནས་སྟོང་ཕྲག་བརྒྱད་མངོན་པར་བསྔགས་ཏེ་གདུག་པ་གང་ན་གནས་པའི་
[12b]
[12b.1]ཤིང་ངམ་ཁྱིམ་ལ་སོགས་པ་ལ་དཀྲི་བར་བྱའོ། །གདུག་པ་ཐམས་ཅད་བཅིངས་པར་འགྱུར་རོ། །གདུག་པའི་སེམས་དང་སེམས་ཅན་རྣམས་ཟིལ་གྱིས་གནོན་པར་འགྱུར་རོ། །རྣ་བའི་མིག་སྨན་སྒྲུབ་པར་འདོད་ན་རས་རིས་ཀྱི་སྤྱན་སྔར་སྟོང་ཕྲག་རྫོགས་པའི་སྲེག་
[12b.2]བླུགས་བྱས་ནས་ཨ་ཤྭཏྠའི་འདབ་མ་བདུན་གྱི་ནང་དུ་བཞག་ནས་དུ་བ་འཐུལ་ན་དེ་རྣམས་རྒྱལ་བའི་སྤྱན་དང་མཚུངས་པར་འགྱུར་རོ། །ལོ་སྟོང་ཕྲག་གསུམ་དུ་འཚོ་བར་བྱེད་དོ། །རས་རིས་ཀྱི་སྤྱན་སྔར་པདྨ་དཀར་པོ་འབུམ་ཕྲག་གསུམ་དབུལ་བར་བྱའོ། །རྒྱལ་སྲིད་རྙེད་དོ། །
[12b.3]མ་གྲུབ་ན་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ། འཁོར་བའི་སྣ་ཐག་གྲོལ་བར་བྱེད་པ་ཞེས་བྱ་བ་རིག་པའི་རྒྱལ་པོ་ཆེན་པོ་རྫོགས་སོ།། །།
[12b.4]དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མའི་རྟོག་པའི་རྒྱལ་པོ་ཆེན་པོར་ཡི་གེ་བཅུ་གཅིག་པ་ཞེས་བྱ་བའི་རིག་པའི་རྒྱལ་པོ་ཆེན་པོ་འདི་གསུངས་སོ། །
[12b.5]ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ད་ཤ་ནི། ཀ་ར་ཎི། བི་ཀ་ར་ཎི། བི་དྷུ་ལི། བཱི་ལ་ཡ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་ཡི་གེ་བཅུ་གཅིག་པ་ཞེས་བྱ་བའི་རིག་པའི་རྒྱལ་པོ་རྟག་ཏུ་
[12b.6]སངས་རྒྱས་བཅུ་གཅིག་ལའང་འདི་བདག་གིས་སྔོན་བཤད་པ་སྟེ་རྟག་ཏུ་བཟླས་པས་གསེར་རྙེད་དོ། །དེ་ནས་འདིའི་སྒྲུབ་ཐབས་ཀྱི་ཆོ་ག་ནི་སྒྲུབ་པའི་ཆེད་དུ་འགྱུར་ཏེ། སྔར་བརྗོད་པའི་རས་རིས་ནཱ་ག་གེ་སར་གྱི་ཕྱེ་མ་དང་པ་ལི་ཀ་བསྲེས་པས་འདྲིར་གཞུག་སྟེ། པདྨའི་གདན་ལ་
[12b.7]བཞུགས་པ། བསམ་གཏན་སྒོམ་པ། ཕྱག་ན་པདྨ་བསྣམས་པ། ཕྱག་གཡས་པས་བགྲང་ཕྲེང་བསྣམས་པ། སྐུ་མདོག་དཀར་པོའོ། །སྒྲུབ་པ་པོ་ཡང་སྔར་བཞིན་ནོ། །རས་རིས་དང་པོའི་གནས་སུ་བཞག་ནས། འབུམ་ཕྲག་ལྔ་བཟླས་པར་བྱའོ། །སྔོན་དུ་བསྙེན་
[13a]
[13a.1]བ་བྱས་པར་འགྱུར་རོ། །རིའི་རྩེ་མོར་ཉི་མ་གསུམ་དུ་མི་བཟའ་བར་སྟོང་ཕྲག་ཉི་ཤུ་བཟླས་པར་བྱ་སྟེ། གསེར་སྟོང་རྙེད་པར་འགྱུར་རོ། །ཙནྡན་དཀར་པོའི་ཚོན་གྱིས་འཕགས་པ་སྤྱན་རས་གཟིགས་དབང་ཕྱུག་སྔར་བརྗོད་པ་བཞིན་འདྲིར་གཞུག་པར་བྱའོ། །དེའི་
[13a.2]སྤྱན་སྔར་ཙནྡན་དཀར་པོའི་ཞོགས་མ་དང་བཅས་པ་འབུམ་ཕྲག་གསུམ་སྦྱིན་སྲེག་བྱས་ན་རྒྱལ་སྲིད་རྙེད་དོ། །མ་གྲུབ་ན་གྲོང་རྙེད་དེ་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་པ་ལའོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་
[13a.3]འདོད་ཅིང་དོན་དུ་གཉེར་བ་སྦྱིན་པའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཡངས་བ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་
[13a.4]མ་སྒྲོལ་མ་རལ་པ་གྱེན་བརྫེས་རྟོག་པའི་རྒྱལ་པོ་ཆེན་པོར་རས་རིས་ཀྱི་གནས་ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཀ་ཊེ་ནི་ཀ་ཊེ། 
[13a.5]ཀ་ཊཱཾ་ཀ་ཊེ། ཛྱོ་ཏི། ཏིཥྨ་ཏཱི། བི་པུ་ལེ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་རས་རིས་ཀྱི་གནས་ཞེས་བྱ་བའི་རིག་པའི་རྒྱལ་པོ་ཆེན་པོའོ། །རྟག་ཏུ་བཟླས་པས་དོན་སྦྱིན་པར་བྱེད་ཅིང་སྡིག་པ་ཐམས་ཅད་རྣམ་པར་འཇོམས་པར་བྱེད་པ་གྲུབ་པར་ཡང་འགྱུར་རོ། །ཡང་འདིའི་ཆོ་
[13a.6]ག་ནི་སྔར་བརྗོད་པའི་རས་རིས་ལ་འོད་དཔག་མེད་འདྲིར་གཞུག་པར་བྱ་སྟེ། སྐྱིལ་མོ་ཀྲུང་གིས་བཞུགས་པ། ཏིང་ངེ་འཛིན་ལ་སྙོམས་པར་ཞུགས་པའོ། །བཅོམ་ལྡན་འདས་ཀྱི་གཡས་སུ་འཕགས་པ་སྤྱན་རས་གཟིགས་དབང་ཕྱུག་རལ་པའི་ཅོད་པན་འཆང་བ། དར་
[13a.7]དཀར་པོའི་སྟོད་གཡོགས་ཅན། བཅོམ་ལྡན་འདས་ལ་ཐལ་མོ་སྦྱོར་བར་བྱེད་བཞིན་པའོ། །གཡོན་དུ་འཕགས་པ་མཐུ་ཆེན་ཐོབ་པྲི་ཡང་ཀུ་ལྟར་སྔོ་བསངས་པདྨའི་གདན་ལ་བཞུགས་པ་བཅོམ་ལྡན་འདས་ལ་ཐལ་མོ་སྦྱོར་བར་བྱེད་པའོ། །དེ་ལྟ་བུའི་རས་རིས་འདྲིར་བཅུག་
[13b]
[13b.1]ནས་གཙང་མའི་ཕྱོགས་སུ་པ་ཊའི་ཤིང་ལ་སོ་སོ་སོ་སོར་བཞག་ནས་འདི་ཉིད་ཀྱིས་དྲི་དང་མེ་ཏོག་ལ་སོགས་པ་ཕུལ་ལ་འབུམ་ཕྲག་བདུན་བཟླས་པར་བྱའོ། །སྔོན་དུ་བསྙེན་པ་བྱས་པར་འགྱུར་རོ། །མཐར་མཚན་མོ་གསུམ་དུ་སྨྱུང་བར་གནས་ཏེ། མེ་ཏོག་དཀར་པོ་སྟོང་
[13b.2]ཕྲག་བརྒྱད་ལ་རེ་རེ་ལ་ཡོངས་སུ་བཟླས་ནས་སྤྱན་རས་གཟིགས་དབང་ཕྱུག་གི་དྲུང་དུ་དབུལ་བར་བྱའོ། །དངོས་གྲུབ་ཀྱི་མཚན་མ་ནི་པདྨ་སྟོང་རྩ་བརྒྱད་པོ་དེ་རྣམས་གཅིག་ཏུ་གནས་པར་འགྱུར་ཏེ། འདི་ནི་དངོས་གྲུབ་ཀྱི་མཚན་མའོ། །འདི་དག་ཕྱེ་མར་བྱས་ནས་གཞན་ཤ་ལ་
[13b.3]དང་བསྲེས་ཏེ་རྒྱལ་པོའམ། རྒྱལ་པོའི་བློན་པོའམ། གང་ལ་བྱིན་པ་དེ་དབང་དུ་འགྱུར་རོ། །ནད་ཀྱིས་གདུངས་པ་ལ་བྱིན་ན་ནད་ཐམས་ཅད་ཉེ་བར་ཞི་བར་འགྱུར་རོ། །ཕྱེ་མ་དེས་མཚན་མ་དང་ལྡན་པ་མོ་ལ་རྡུལ་བཏབ་ན་བུ་རྙེད་དོ། །ཐོ་རངས་བདག་ཉིད་ཀྱི་སྤྱི་བོར་ཕྱེ་མ་དེས་རྡུལ་
[13b.4]བཏབ་ན་སྐྱེ་བོ་ཐམས་ཅད་དགའ་བར་འགྱུར་རོ། །དེ་ལྟར་གང་འདོད་པ་དེ་ཐམས་ཅད་ཕྱེ་མ་དེས་བྱེད་དོ། །གྲོལ་བར་བྱེད་ན་ཉེ་བར་གཞག་པའི་ནད་དམ། ཁྲག་འཛག་པའམ། མཚན་མར་གདོལ་པའམ། དེ་བཞིན་དུ་དུག་ལ་སོགས་པ་ཐམས་ཅད་ལ་འཐུང་དུ་བཅུག་པའམ། ཅུང་
[13b.5]ཟད་བྱུག་པར་སྦྱིན་པར་བྱ་སྟེ། ནད་ཐམས་ཅད་ཞི་བར་འགྱུར་རོ། །ཡང་འདིར་རས་ཀྱི་གནས་ཀྱི་ཕྱེ་མའི་ཆོ་ག་ནི་ནཱ་ག་གེ་སར་དང་། ཙནྡན་དང་། ད་མ་ན་ཀ་དང་། ཏ་མ་ལའི་འདབ་མ་དང་། པུ་ཤེལ་ཙེ་དང་། རུ་རྟ་དང་། མེ་ཏོག་བརྒྱ་པ་སྟེ། འདི་རྣམས་ཆ་མཉམ་པར་
[13b.6]སྦྱར་ནས་ཕྱེ་མར་བྱེད་དུ་གཞུག་གོ། །འདི་ནི་རས་རིས་ཀྱི་གནས་ཀྱི་ཕྱེ་མ་སྟེ་བརྒྱ་ཕྲག་བརྒྱད་མངོན་པར་བསྔགས་ནས་གང་ལ་བཏུང་བ་ལ་སོགས་པར་བྱིན་པ་དེ་དབང་དུ་འགྱུར་ཏེ། བྲན་ཉིད་དུ་ཉེ་བར་གནས་པ་དང་། མཚོན་ཆའི་འཇིགས་པ་མེད་པ་དང་། གཉིས་མཉམ་དུ་
[13b.7]རྙེད་ཅིང་རབ་ཏུ་འཇུག་གོ། །དེ་བཞིན་དུ་འཇིགས་པ་ལ་རས་རིས་ཀྱི་སྤྱན་སྔར་པདྨ་དཀར་པོ་འབུམ་ཕྲག་གསུམ་དབུལ་བར་བྱ་སྟེ་ཡུལ་ཆེན་པོ་རྙེད་དོ། །ཨརྒའི་ཤིང་གིས་མེ་རབ་ཏུ་སྦར་ནས་པདྨ་དམར་པོས་འབུམ་ཕྲག་བདུན་སྦྱིན་སྲེག་བྱས་ན་རྒྱལ་སྲིད་ཆེན་པོ་རྙེད་དོ། །མ་གྲུབ་
[14a]
[14a.1]ན་གྲོང་ཁྱེར་ཆེན་པོ་རྙེད་དོ། །ཏིལ་གྱི་སྦྱིན་སྲེག་འབུམ་ཕྲག་གཅིག་བྱས་ན་གྲོང་གཅིག་རྙེད་དོ། །འབུམ་ཕྲག་ལྔ་སྦྱིན་སྲེག་བྱས་ན་ནོར་སྦྱིན་པ་དང་མཆོག་སྦྱིན་པར་བྱེད་ཅིང་། དེ་དབང་དུ་བྱེད་དོ། །དུང་ལ་བརྒྱ་བཟླས་པ་ཉིད་ཀྱིས་དོན་ཐམས་ཅད་ཐོབ་པར་
[14a.2]འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པའི་རྒྱུད་ཆེན་པོ་རས་རིས་ཀྱི་གནས་ཡོངས་སུ་རྫོགས་སོ།། །།སླར་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཡངས་
[14a.3]པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་པདྨའི་མཐའ་ཞེས་པའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། བྱ་ཛ་ནི། བེ་ཛ་ནི། བེ་ཛ་ཧ་ཏེ། པདྨ་ཥཎྜ་ནི། 
[14a.4]པཱ་སཱི་ནི་བུདྡྷེ། བུདྡྷཱ་ཡ། པ་རཾ་པ་རཱ་ཡ། སརྦ་ག་ཏི་བི་ཛ་ཡཱ་ཡ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་པདྨའི་མཐའ་ཞེས་བྱ་བའི་རིག་པ་ཆེན་པོ་སྟེ་འདི་རྟག་ཏུ་བཟླས་པས་ཕྱིར་བཟློག་པར་འགྱུར་ཞིང་ནད་ཐམས་ཅད་ལས་རྣམ་པར་གྲོལ་བར་འགྱུར་རོ། །དེ་ནས་འདིའི་སྒྲུབ་
[14a.5]ཐབས་ཀྱི་ཆོ་གར་འགྱུར་ཏེ་གྲོ་གའི་འདབ་མ་ལ་གི་བང་གིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། པདྨ་ལ་བཞུགས་པ་ཐམས་ཅད་དཀར་པོ་རལ་པ་གྱེན་དུ་བརྫེས་པ་ཕྱག་གཡོན་པས་པདྨ་དང་། གཡས་པས་རིལ་བ་སྤྱི་བླུགས་བསྣམས་པའི་ཕྱག་
[14a.6]གོ། །དེ་ནས་རས་རིས་གཙང་མའི་གནས་སུ་བཞུགས་སུ་གསོལ་ནས་འདི་ཉིད་ཀྱིས་དྲི་དང་བདུག་པ་ལ་སོགས་པ་ཐམས་ཅད་བྱ་ཞིང་འབུམ་ཕྲག་གསུམ་བཟླས་པར་བྱའོ། །མཐར་ཉིན་མཚན་དུ་སྨྱུང་བར་གནས་ནས་དཀར་པོའི་ཚེས་གཅིག་ནས་བརྩམས་ཏེ་བཅོམ་ལྡན་
[14a.7]འདས་ལ་མེ་ཏོག་སྟོང་ཕྲག་བརྒྱད་ལ་ལན་རེ་བཟླས་ནས་བཅོམ་ལྡན་འདས་ཀྱི་ཞབས་ལ་བསྣུན་པར་བྱའོ། །དེ་ལྟར་ཇི་སྲིད་དུ་སྟོང་ཕྲག་བརྒྱད་ཅུ་རྫོགས་པའི་མཐར་མཆོད་པ་རྒྱ་ཆེན་པོ་བྱས་ནས་སྲོད་ནས་བརྩམས་ཏེ་བཟླས་པར་བྱའོ། །དེ་ནས་ནམ་མཁའ་ལས་གྲུབ་བོ་ཞེས་པའི་ཚིག་
[14b]
[14b.1]འབྱུང་སྟེ། གལ་ཏེ་མངོན་པར་འདོད་པ་དེ་རྙེད་དོ། །རྒྱལ་པོ་དང་གང་དབང་དུ་བྱེད་པར་འདོད་ན་སྣ་མའི་ཕྲེང་བ་ཡོངས་སུ་བླངས་ནས་མེ་ཏོག་དེ་རེ་རེ་ལ་མངོན་པར་བསྔགས་ནས་རས་རིས་ཀྱི་སྤྱན་སྔར་དབུལ་ཏེ། ཉིན་ཞག་བདུན་ཐུན་གསུམ་དུ་དབུལ་བར་བྱས་ན་དབང་དུ་འགྱུར་
[14b.2]རོ། །བྲམ་ཟེ་དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་པ་ལཱ་ཤའི་མེ་ལ་ཉིན་ཞག་བདུན་ཐུན་གསུམ་དུ་གཡང་གཞི་ནག་པོའི་པགས་པས་སྦྱིན་སྲེག་བྱས་ན་དབང་དུ་འགྱུར་རོ། །རས་རིས་ཀྱི་སྤྱན་སྔར་བི་ལ་བའི་མེ་ལ་ཨུ་དུམ་བཱ་རའི་མེ་ཏོག་གིས་སྦྱིན་སྲེག་བྱས་ན་ཞག་གསུམ་གྱིས་
[14b.3]དབང་དུ་འགྱུར་རོ། །དམངས་རིགས་དབང་དུ་བྱ་བར་འདོད་ན་རས་རིས་ཀྱི་སྤྱན་སྔར་ཨརྒའི་མེ་ལ་ལན་ཚྭའི་སྦྱིན་སྲེག་བྱས་ན་ཉི་མ་གསུམ་གྱིས་དབང་དུ་འགྱུར་རོ། །ཐུན་མོང་བའི་བུད་མེད་དབང་དུ་བྱ་བར་འདོད་ན་མེ་དེ་ལ་ནས་ཀྱི་སྦྱིན་སྲེག་བྱའོ། །དགེ་སློང་ངམ་བྲམ་ཟེ་དབང་དུ་བྱ་བར་
[14b.4]འདོད་ན་རས་རིས་ཀྱི་སྤྱན་སྔར་སེང་ལྡེང་གི་མེ་ལ་དཱུ་ར་བའི་སྦྱིན་སྲེག་ཐུན་གསུམ་ཉི་མ་བདུན་དུ་བྱས་ན་བདུན་པ་ལ་དབང་དུ་འགྱུར་ཏེ། གང་དབང་དུ་བྱ་བ་དེ་ལ་ཟླ་བ་གཅིག་ཏུ་བཟླས་པས་དེ་དབང་དུ་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་
[14b.5]ཡངས་པ་དང་ལྡན་པའི་ཏིང་ངེ་འཛིན་ལས་སྐྱེས་པ་པདྨའི་མཐའ་ཞེས་བྱ་བའི་སྔགས་ཀྱི་རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཡངས་པ་དང་ལྡན་པའི་ཏིང་ངེ་འཛིན་
[14b.6]གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མ་འཕགས་མ་སྒྲོལ་མའི་རྟོག་པའི་རྒྱལ་པོར་པདྨ་གཟི་བརྗིད་ཅེས་བྱ་བའི་སྔགས་ཀྱི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། 
[14b.7]ད་མ་ནེ་ད་མ་ནེ། ཤཱནྟེ་ཤཱནྟེ། མཱ་ན་སེ། བི་ཛ་ཡེ། ཛ་ཡེ་བ་ཧེ། ཨན་གྷེ། ཨ་ཎརྒེ། དརྴ་ནེ། ཨ་པྲ་ཏི་ཧི་ཧ་ཏ། སཱ་ས་ནེ། ཏིཥྛ་ཏིཥྛ། བི་ཛ་ཡ་བ་ཧེ། མ་བ་བ་རཾ། ཤོ་བྷ་ནེ། རུ་རུ་རུ་རུ་རུ་རུ་རུ། རཱ་ཡ་སྭཱ་ཧཱ། འདི་ནི་མཐུ་ཆེན་པོ་ཐོབ་པ་དང་བཅས་པ་པདྨ་གཟི་བརྗིད་ཅེས་བྱ་
[15a]
[15a.1]བའི་སྔགས་ཀྱི་རྒྱལ་པོ་ཆེན་པོའོ། །འདི་རྟག་ཏུ་བཟླས་པས་ནད་ཐམས་ཅད་མེད་པར་འགྱུར་རོ། །དེ་ནས་འདིའི་སྒྲུབ་ཐབས་ཀྱི་ཆོ་གར་འགྱུར་ཏེ། ལེ་བརྒན་རྩིའི་ཆུ་དང་འདྲེས་པའི་ཚོན་གྱིས་འཕགས་པ་སྤྱན་རས་གཟིགས་དབང་ཕྱུག་གི་རས་རིས་འདྲིར་གཞུག་པར་བྱའོ། །
[15a.2]དཀར་པོ་རལ་པ་གྱེན་དུ་བརྫེས་པ་ཕྱག་ན་པདྨ་བསྣམས་པ། པདྨའི་གདན་ལ་ཉེ་བར་འདུག་པ། ཀུན་ནས་འབར་བའི་ཕྲེང་བས་འཁྲུགས་པའོ། །དེ་ནས་གཙང་མའི་ཕྱོགས་སུ་བཞུགས་ནས། འདི་ཉིད་ཀྱི་དྲི་དང་། མེ་ཏོག་དང་། བདུག་པ་སྲེག་ཅིང་འབུམ་ཕྲག་ལྔ་བཟླས་པར་བྱའོ། །
[15a.3]དེ་ནས་ཙནྡན་དཀར་པོ་ཞོ་དང་། སྦྲང་རྩི་དང་། མར་ལ་བཏགས་པའི་སྦྱིན་སྲེག་འབུམ་ཕྲག་གསུམ་བྱའོ། །དེ་མ་ཐག་ཏུ་རྒྱལ་སྲིད་རྙེད་དོ། །མ་གྲུབ་ན་གྲོང་གཅིག་གོ། །རས་རིས་ཀྱི་སྤྱན་སྔར་པ་ལཱ་ཤའི་འམ། ཨ་ག་རུ་མར་གྱིས་བཏགས་པའི་སྦྱིན་སྲེག་བྱས་ན་གོས་བྱེ་བ་བརྒྱ་
[15a.4]རྙེད་དོ། །ལེ་བརྒན་རྩིའི་སྲེག་བླུགས་འབུམ་བྱས་ན་གཏེར་མཐོང་ངོ་། །གང་བསྟན་པ་ཟླ་བ་གཅིག་ཏུ་བཟླས་ན་དེའི་དོན་རྙེད་དོ་ཞེས་པ་སྟེ་འདོད་པས་ཉེ་བར་གཞག་པ་མ་གཏོགས་སོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་
[15a.5]ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་པདྨ་གཟི་བརྗིད་ཅེས་བྱ་བའི་སྔགས་ཀྱི་རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་མ་རྟོག་པའི་རྒྱལ་པོར་དཔལ་བེའུ་
[15a.6]ཞེས་བྱ་བའི་རིག་པའི་རྒྱལ་པོ་ཆེན་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། བ་སུ་ར། མ་ར། བ་ན། གྷུ་གྷུ། ནཾ་པ་རཾ། པཱ་ར་ཡ་ནཾ། ཨེ་ཧི་ཨེ་ཧི། བུ་དྷྱ་བུདྷྱ། བོ་དྷྱ་ཡེ་སྭཱ་ཧཱ། 
[15a.7]འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ། དཔལ་བེའུ་ཞེས་བྱ་བའི་རིག་པའི་རྒྱལ་པོ་ཆེན་པོ་དྲན་པ་ཙམ་གྱིས་ཉེ་བར་འཚེ་བ་ཐམས་ཅད་འཇོམས་པར་བྱེད་པའོ། །འདིའི་ཆོ་ག་ནི་གུར་གུམ་དང་བསྲེས་པའི་ཚོན་གྱིས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱའོ། །
[15b]
[15b.1]རལ་པ་གྱེན་དུ་བརྫེས་པ། པདྨ་ལ་བཞུགས་པ། ཕྱག་གཡོན་ན་པདྨ་བསྣམས་པ། གཡས་པས་མཆོག་སྦྱིན་པ། ཐུགས་ཀར་དཔལ་བེའུའི་མཚན་མས་བརྒྱན་པའོ། །གཡས་སུ་གུར་གུམ་གྱིས་དཔལ་བེའུ་བྲི་བར་བྱའོ། །རིང་བསྲེལ་དང་བཅས་པའི་མཆོད་རྟེན་ལ་རས་རིས་ཞལ་
[15b.2]ནུབ་ཏུ་ཕྱོགས་པར་བཞུགས་ནས། མཆོད་རྟེན་དེ་ཉིད་ཀྱིས་བདུག་པ་བསྲེགས་ཏེ་འབུམ་ཕྲག་གསུམ་བཟླས་པར་བྱའོ། །མཐར་ཉིན་མཚན་དུ་སྨྱུང་བར་གནས་ཏེ། ནཱ་ག་གེ་སར་རེ་རེ་ལ་ཡོངས་སུ་བཟླས་ནས་འཕགས་པ་སྤྱན་རས་གཟིགས་དབང་ཕྱུག་གི་ཐུགས་ཀར་བསྣུན་པར་བྱའོ། །
[15b.3]དེ་ལྟ་བུ་ཟླ་བར་རྫོགས་པར་བྱས་ན་གཏེར་ཆེན་པོ་མཐོང་བར་བྱེད་དོ། །ཉི་མ་བདུན་གྱིས་གསེར་སྟོང་རྙེད་དོ། །ཕྱོགས་ཀྱི་ཡུལ་རྙེད་དོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པ་དཔལ་
[15b.4]བེའུ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སླར་ཡང་ཡངས་པ་དང་ལྡན་པའི་ཏིང་ངེ་འཛིན་གྱི་རྒྱལ་པོ་སྒོམ་བཞིན་དུ་བཅོམ་ལྡན་འདས་མའི་རྟོག་པའི་རྒྱལ་པོར་མི་
[15b.5]འཇིགས་པ་སྦྱིན་པ་ཞེས་བྱ་བའི་སྔགས་ཀྱི་རྒྱལ་པོ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། གོ་པ་ཏི་བ་ཏི། ཙ་ར་པ་ཏི་པ་ཏི། ཤ་ས་ནི། ཤ་སི་ནི། བྷཱུ་བྷཱུ། ཙི་ལི་ཅི་ལི་ཙི་ལྤ་ཡ་སྭཱ་ཧཱ། 
[15b.6]འདི་ནི་མཐུ་ཆེན་པོ་ཐོབ་པ་དང་བཅས་པ་སྟེ། མི་འཇིགས་པ་སྦྱིན་པ་ཞེས་བྱ་བའི་སྔགས་ཀྱི་རྒྱལ་པོ་ཆེན་པོ་རྟག་ཏུ་བཟླས་པས་སའི་རྒྱལ་པོར་འགྱུར་རོ། །འདིའི་སྒྲུབ་ཐབས་ཀྱི་ཆོ་གར་འགྱུར་བ་ནི་རས་ལ་ལི་ཁྲིའི་ཕྱེ་མ་དང་བསྲེས་པའི་ཚོན་གྱིས་འཕགས་པ་སྤྱན་རས་གཟིགས་དབང་ཕྱུག་
[15b.7]འདྲིར་གཞུག་པར་བྱ་སྟེ། རལ་པ་གྱེན་དུ་བརྫེས་པ། རིལ་བ་སྤྱི་བླུགས་ཕྱག་ན་བསྣམས་པ། གཞོགས་སུ་སོན་པ། པདྨའི་གདན་ལ་བཞུགས་པ། མི་འཇིགས་པ་རབ་ཏུ་སྦྱིན་པའོ། །དེ་ནས་རས་རིས་དེ་རིང་བསྲེལ་དང་བཅས་པའི་མཆོད་རྟེན་ལ། མཆོད་རྟེན་གྱི་བྱང་དུ་
[16a]
[16a.1]བཞུགས་ནས་འདི་ཉིད་ཀྱིས་ཇི་ལྟར་འབྱོར་པའི་མཆོད་པ་བྱས་ནས་འབུམ་བཟླས་སོ། །མཐར་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ནས་སྲོད་ནས་བརྩམས་ནས་བཟླས་པར་བྱ། ནམ་མཁའ་ལས་གྲུབ་པོ་ཞེས་པའི་སྒྲ་ཐོས་པར་འགྱུར་ཏེ་གང་
[16a.2]དུ་མཆོད་པ་དེར་ཆར་ལྷུང་བར་འགྱུར་རོ། །མ་གྲུབ་ན་ཡུལ་རྙེད་དོ། །དེའི་སྤྱན་སྔར་པ་ལཱ་ཤའི་མེ་ལ་ཀླུ་ཤིང་གི་མེ་ཏོག་མར་ལ་བཏགས་པའི་སྦྱིན་སྲེག་འབུམ་བྱས་ན་དངུལ་འབུམ་རྙེད་དོ། །དོང་ཙེ་བརྒྱ་རྙེད་པར་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་
[16a.3]བརྫེས་ཀྱི་རྩ་བའི་རྟོག་པ་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པའི་མི་འཇིགས་པ་སྦྱིན་པ་ཞེས་བྱ་བའི་རིག་པའི་རྒྱལ་པོ་ཆེན་པོ་ཡོངས་སུ་རྫོགས་སོ།། །།བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོའི་མདོ་སྡེ་བཅོམ་ལྡན་འདས་མ་
[16a.4]འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ལས་ཡངས་པ་དང་ལྡན་པའི་ཏིང་ངེ་འཛིན་ལས་ངེས་པར་སྐྱེས་པའི་རིག་པའི་སྔགས་རྣམས་ཏེ་ལེའུ་རབ་འབྱམ་བཅུ་གསུམ་པ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་
[16a.5]པ་སྤྱན་རས་གཟིགས་དབང་ཕྱུག་སླར་ཡང་ཐམས་ཅད་དང་ལྡན་པའི་འཇིག་རྟེན་གྱི་ཁམས་སུ་བྱང་ཆུབ་སེམས་དཔའི་ཏིང་ངེ་འཛིན་དག་པའི་ཡུལ་རྣམ་པར་འཕྲོ་ཞིང་རྣམ་པར་འཇིག་པར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་རྟོག་
[16a.6]པའི་རྒྱལ་པོ་ཆེན་པོ་འདིར་བཅོམ་ལྡན་འདས་མ་འཕགས་མ་སྒྲོལ་མ་བསྒྲུབ་པར་བྱ་བའི་དོན་དུ་བདག་གིས་འཆད་བཞིན་པའི་ཆེད་དུ་ལྷ་ཐམས་ཅད་ཀུན་ཏུ་འགེགས་ཀྱི་བསམ་པ་དེ་བཞིན་གཤེགས་པ་ཉེ་བར་འཕོ་བར་འགྱུར་བ་དེ་ལ་བདག་གིས་སེམས་ཅན་ཐམས་ཅད་རབ་ཏུ་སྐྲག་པར་
[16a.7]བྱེད་པ་ལ་མི་འཇིགས་པ་རབ་ཏུ་སྦྱིན་པ་བཤད་ཀྱིས། ཀྱེ་ལྷའི་ཚོགས་རྣམས་འབྱུང་པོའི་ཚོགས་ཐམས་ཅད་དང་། བགེགས་དང་ལོག་པར་འདྲེན་པ་དང་། གནོད་སྦྱིན་གྱི་དབང་པོ་ཐམས་ཅད་དང་། གང་ཡང་གཞན་རིག་པའི་སྡེ་དཔོན་རྣམས་ཉོན་ཅིག །བདག་གིས་རིག་
[16b]
[16b.1]པའི་རྒྱལ་པོ་ཆེན་པོ་ཁྲོ་གཉེར་ཅན་ཞེས་བྱ་བའི་རིག་པ་ཐམས་ཅད་ཀྱི་རྒྱལ་མོ་བཅོམ་ལྡན་འདས་མ་སྒྲོལ་མས་གསུངས་པ། རིག་པ་ཐམས་ཅད་ཀྱི་མངའ་བདག །དབང་དུ་གྱུར་པ། དེ་བཞིན་གཤེགས་པས་གསུངས་པ། གསོལ་བ་འདེབས་པ་མངོན་པར་འདུ་བྱེད་པ་ཉིད་དེ་
[16b.2]དང་མཐུན་པར་འཇིགས་པ་ཆེན་པོ་ཐམས་ཅད་འཕྲོག་པ་དང་། སྐེམས་པ་དང་། གསོད་པར་བྱེད་པ། རྟོག་པའི་རྒྱལ་པོ་འདིར་ལས་ཀྱི་ཆོ་ག་བཅོམ་ལྡན་འདས་མ་འཕགས་མ་སྒྲོལ་མའི་སྒྲུབ་ཐབས་ཀྱི་སྔ་དྲོ་ལངས་ནས་གཙང་མར་གྱུར་པས་ཤར་ལ་སོགས་པར་ཀུན་ཏུ་བལྟས་ཏེ་
[16b.3]ལག་མཐིལ་ལ་ཡོངས་སུ་བཟླས་ནས་ཉི་མའི་དཀྱིལ་འཁོར་ལ་ཡང་ཀུན་ཏུ་བལྟས་ནས་དེར་ལག་མཐིལ་ལ་བཟླས་པར་བྱའོ། །བགེགས་ཐམས་ཅད་རེངས་པར་འགྱུར་རོ། །གཞན་ཡང་གདུག་པའི་བསམ་པ་རྣམས་ལ་དེ་བཞིན་དུ་ཡང་ཉི་མ་སོ་སོར་བྱས་ན་ཐམས་ཅད་རིང་པོར་མི་
[16b.4]ཐོགས་པ་ཁོ་ནར་ཐམས་ཅད་ཞི་བའི་ལས་འགྲུབ་པར་འགྱུར་རོ། །རྒྱས་པ་ཅན་ཡང་ཉི་མ་ནུབ་པའི་དུས་ཚོད་ལ་དེ་ཉིད་ཀྱིས་ལས་བྱའོ། །མངོན་སྤྱོད་ཅན་ལ་མཚན་ཕྱེད་ན་གནས་གཅིག་ཏུ་གཙུག་ཕུད་དགྲོལ་ཞིང་ལན་བདུན་བརྗོད་ཅིང་ནམ་མཁའི་མཐིལ་དུ་བལྟས་ནས་བློ་རྩེ་
[16b.5]གཅིག་ཏུ་བསྒོམ་པར་བྱའོ། །དེའི་སེམས་ཅན་མངོན་སྤྱོད་ཅན་གྱི་ལས་རྣམས་འགྲུབ་པར་འགྱུར་རོ། །གང་ཡང་ལྷའི་ཚོགས་དང་། འབྱུང་པོའི་ཚོགས་ཐམས་ཅད་དང་། ལོག་པར་འདྲེན་པའི་ཚོགས་རྣམས་ཀྱང་འདི་སྐད་ཅེས་བདག་གིས་གསུངས་པའི་རིག་པའི་
[16b.6]རྒྱལ་པོ་གསང་ཆེན་གསང་བའི་སྦྱོར་བ་བྱེད་པར་འགྱུར་བ་དེའི་དངོས་གྲུབ་གདོན་མི་ཟ་བར་འགྱུར་བ་དང་། བཅོམ་ལྡན་འདས་མའི་སྒྲུབ་པ་པོ་དང་སྔགས་ཀྱི་རྟོག་པ་འདིར་གསུངས་པའི་སྒྲུབ་པ་པོས་གདོན་མི་ཟ་བར་བྱེད་པར་འགྱུར་རོ། །འདི་ལྟར་ཀུན་ཏུ་རྟོགས་པར་བྱའི་གཞན་
[16b.7]མ་ཡིན་ནོ་ཞེས་སོ། །ཀྱེ་ལྷའི་ཚོགས་རྣམས་རིག་པ་ཆེན་པོ་གང་མ་མོའི་གསང་ཆེན་གསང་བ་རྣམས་ཉོན་ཅིག །དེ་སྐྱིད་པར་བྱེད་པའི་ཆོ་གའི་རིག་པ་ཡང་བཤད་པར་བྱའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་མཐའ་ཀུན་ཏུ་
[17a]
[17a.1]སྣང་བ་ཞེས་བྱ་བའི་བྱང་ཆུབ་སེམས་དཔའི་ཏིང་ངེ་འཛིན་ལ་སྙོམས་པར་ཞུགས་པར་གྱུར་ཏོ། །ཏིང་ངེ་འཛིན་གང་ལ་སྙོམས་པར་ཞུགས་པས་སེམས་ཅན་ཐམས་ཅད་ཀྱང་སྐྱེ་བ་བརྗེས་ཏེ་སྟོབས་དང་བརྩོན་འགྲུས་དང་མཐུ་དང་རྣམ་པར་ཤེས་པ་ལྔ་དང་ལྡན་པར་
[17a.2]གྱུར་ཏོ། །སྙོམས་པར་ཞུགས་པ་དེ་ལས་དང་མཐུ་དང་བཅས་པར་ལངས་ནས་བཅོམ་ལྡན་འདས་གང་ན་བ་དེར་ཉེ་བར་སོང་ངོ་། །ཉེ་བར་སོང་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ནས་མཐའ་གཅིག་ཏུ་འདུག་གོ། །དེ་ནས་ཡང་བྱང་ཆུབ་སེམས་དཔའ་
[17a.3]སེམས་དཔའ་ཆེན་པོ་ཕྱག་ན་རྡོ་རྗེས་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེར་ཐལ་མོ་སྦྱར་ནས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རིག་པ་འོང་བའམ་འགྲོ་བར་ག་ལ་འགྱུར། དེ་སྐད་ཅེས་གསོལ་པ་དང་། 
[17a.4]བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ཕྱག་ན་རྡོ་རྗེ་གང་ཁྱོད་སེམས་ཅན་རྣམས་ཀྱི་དོན་དུ་འདི་ལྟ་བུ་ཡོངས་སུ་ཞུས་པ་ལེགས་སོ་ལེགས་སོ། །དེས་ན་རིགས་ཀྱི་བུ་ཉོན་ཅིག་དང་བཤད་པར་བྱའོ། །
[17a.5]ཤར་ཕྱོགས་སུ་སངས་རྒྱས་ཀྱི་ཞིང་སྟོང་ཕྲག་བརྒྱད་ཅུ་རྩ་བཞི་ཕྱིན་པའི་སངས་རྒྱས་ཀྱི་ཞིང་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་མི་འཁྲུགས་པ་ཞེས་བྱ་བ་རང་གི་སངས་རྒྱས་ཀྱི་ཞིང་དུ་རིག་པའི་རྒྱལ་མོ་འདི་ཉིད་རབ་ཏུ་སྟོན་པར་གྱུར་
[17a.6]ཏོ། །ལྷོ་ཕྱོགས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་གསེར་ཀུན་ཏུ་སྣང་བ་ཞེས་བྱ་བ་དེ་ཡང་སྒྲོལ་མའི་རིག་པ་འདི་ཉིད་གསུངས་པར་གྱུར་ཏོ། །ནུབ་ཕྱོགས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
[17a.7]པའི་སངས་རྒྱས་བཅོམ་ལྡན་འདས་ཚེ་དཔག་མེད་ཅེས་བྱ་བ་དེས་ཀྱང་རང་གི་སངས་རྒྱས་ཀྱི་ཞིང་དུ་རིག་པ་འདི་གསུངས་པར་གྱུར་ཏོ། །བྱང་ཕྱོགས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ལུས་མཛེས་ཞེས་བྱ་བ་དེ་ཡང་རིག་པའི་
[17b]
[17b.1]རྒྱལ་མོ་འདི་ཉིད་གསུངས་པར་གྱུར་ཏོ། །དེ་ལྟར་ཕྱོགས་བཅུ་རྣམས་སུ་ཡང་དེ་ལྟ་བུ་ལ་སོགས་པའི་དེ་བཞིན་གཤེགས་པ་ཐམས་ཅད་ཀྱིས་གསུངས་པ་དང་ལྡན་པ་དེ་རིགས་ཀྱི་བུ་དེ་བཞིན་གཤེགས་པ་ཐམས་ཅད་ཀྱང་སྙིང་པོ་འདི་ཉིད་ཀུན་ཏུ་བཤད་པར་མཛད་དོ། །རིགས་ཀྱི་བུ་
[17b.2]ཤར་ཕྱོགས་སུ་སངས་རྒྱས་ཀྱི་ཞིང་བགྲང་བ་ལས་འདས་པ་ན་འཇིག་རྟེན་གྱི་ཁམས་དྲི་མ་མེད་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དྲི་མ་མེད་པའི་འོད་ཅེས་བྱ་བ་དེའི་སངས་རྒྱས་ཀྱི་ཞིང་ན་བྱང་ཆུབ་སེམས་དཔའ་སེམས་
[17b.3]དཔའ་ཆེན་པོ་རིན་ཆེན་འབྱུང་གནས་ཞེས་བྱ་བ་ཡོད་དེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་དེ་ཡང་བྱང་ཆུབ་སེམས་དཔའ་རིན་ཆེན་འབྱུང་གནས་ལ་རིག་པ་འདིའི་རབ་ཏུ་སྟོན་ཏོ། །དེ་ནས་ཀྱང་སངས་རྒྱས་ཀྱི་ཞིང་ལས་འདས་
[17b.4]པ་ན་འཇིག་རྟེན་གྱི་ཁམས་རིན་པོ་ཆེ་དང་ལྡན་པ་ཞེས་བྱ་བ་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་རིན་ཆེན་རབ་སྣང་ཞེས་བྱ་བ་བཞུགས་ཏེ། དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་དཔལ་ཞེས་བྱ་བ་
[17b.5]ཡོད་དོ། །དེ་ནས་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་རིན་ཆེན་རབ་སྣང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་དཔལ་ལ་བཀའ་སྩལ་པ། རིགས་ཀྱི་བུ་རིག་པ་འདི་སེམས་ཅན་རྣམས་ཀྱི་དོན་གྱི་ཆེད་དུ་
[17b.6]ངས་བཤད་ཀྱིས་མཆོག་ཏུ་ཟུང་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་དཔལ་དེ་བཞིན་གཤེགས་པའི་བྱིན་གྱི་རླབས་ཀྱིས་རིག་པ་མཆོག་ཏུ་བཟུང་བར་གྱུར་ཏོ། །དེ་ནས་འཇིག་རྟེན་གྱི་ཁམས་དྲི་མ་མེད་པར་དེ་བཞིན་གཤེགས་པ་དགྲ་བཅོམ་པ་ཡང་
[17b.7]དག་པར་རྫོགས་པའི་སངས་རྒྱས་བཅོམ་ལྡན་འདས་དྲི་མ་མེད་པའི་འོད་ཅེས་བྱ་བ་དེའི་སངས་རྒྱས་ཀྱི་ཞིང་ན་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་གནས་ཞེས་བྱ་བ་སོ་སོར་འཁོད་དོ། །དེ་ནས་ཡང་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་
[18a]
[18a.1]དཔའ་ཆེན་པོ་རིན་ཆེན་འབྱུང་གནས་ལ་བཀའ་སྩལ་པ། རིགས་ཀྱི་བུ་འདི་ནི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་སེམས་ཅན་རྣམས་ཀྱི་དོན་དང་ཕན་པ་དང་བདེ་བའི་ཆེད་དང་ལྷ་དང་མི་རྣམས་ཀྱང་རྗེས་སུ་གཟུང་བའི་ཆེད་དང་། སེམས་ཅན་ཐམས་ཅད་ཀྱི་
[18a.2]ཆེད་དུ་སེམས་ཅན་ཐམས་ཅད་ལ་བཤད་པར་བྱའི་མཆོག་ཏུ་ཟུང་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་གནས་ཀྱིས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་རིག་པ་མཆོག་ཏུ་བཟུང་བར་གྱུར་ཏོ། །རིགས་ཀྱི་བུ་གང་ཡང་བྱང་
[18a.3]ཆུབ་སེམས་དཔའ་སེམས་དཔའ་ཆེན་པོ་རིན་ཆེན་འབྱུང་གནས་ཞེས་བྱ་བ་དེ་གཞན་མ་ཡིན་ཏེ། དེའི་ཚེ་དེའི་དུས་ན་སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་འདིར་གྱུར་པའོ། །གང་བྱང་ཆུབ་སེམས་དཔའ་སེམས་དཔའ་
[18a.4]ཆེན་པོ་རིན་ཆེན་དཔལ་ཞེས་པ་འདི་དེ་བཞིན་གཤེགས་པ་རིན་ཆེན་རབ་སྣང་གི་སངས་རྒྱས་ཀྱི་ཞིང་དུ་ལྷ་མོ་གོས་དཀར་མོ་དང་དེ་བཞིན་གཤེགས་པ་འོད་དཔག་མེད་ཀྱི་སངས་རྒྱས་ཀྱི་ཞིང་བྱས་པའི་གནས་སུ་རིགས་ཀྱི་བུ་རིག་པ་འདི་འགྲོ་བ་དང་འོང་བ་ཉིད་ཀྱང་རིགས་ཀྱི་བུ་རིག་པའི་
[18a.5]རྒྱལ་པོ་སྟོན་པར་བྱེད་དོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་གང་ན་བ་དེར་ཉེ་བར་སོང་སྟེ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
[18a.6]བཅོམ་ལྡན་འདས་བདག་ཕྱག་ན་རྡོ་རྗེ་ལ་དངོས་གྲུབ་ཀྱི་དོན་དུ་རིག་པ་སྦྱིན་པར་བགྱིའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཕྱག་ན་
[18a.7]རྡོ་རྗེ་བདག་གིས་ཀྱང་གོས་དཀར་མོའི་སྙིང་པོའི་རིག་པ་སྦྱིན་པར་བགྱིའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་སེམས་ཅན་
[18b]
[18b.1]རྣམས་ལ་གཅིག་ཏུ་སྙིང་བརྩེ་བ་ཤིན་ཏུ་སྙིང་བརྩེ་བ་ཅན་སེམས་ཅན་རྣམས་ལ་མི་འཇིགས་པ་རབ་ཏུ་སྩོལ་ཅིག །ཐུབ་པས་གསུངས་པའི་རིག་པ་སྟོན་ཅིག །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ཅུང་ཟད་འཛུམ་པའི་བཞིན་གྱིས་
[18b.2]འཇིག་པར་བྱེད་པའི་མེ་ལྟར་འབར་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་པར་གྱུར་ཏོ། །སངས་རྒྱས་ཀྱི་ཞིང་རྣམས་ཐམས་ཅད་ཀྱང་དེའི་འོད་ཟེར་གྱིས་ཀུན་ཏུ་སྐུལ་བར་བྱེད་པ་བྱུང་བ་ནི་བྱང་ཆུབ་སེམས་དཔའི་དཔྲལ་བར་སྤྱན་གསུམ་པ་བྱུང་སྟེ། སྤྱན་དེ་ལས་སྣ་ཚོགས་དབང་
[18b.3]དུ་བྱེད་པའི་འོད་ཟེར་བྱུང་བར་གྱུར་ཏོ། །འོད་ཟེར་དེ་རྣམས་ཀྱིས་སངས་རྒྱས་ཀྱི་ཞིང་རྣམས་ཀུན་ཏུ་སྣང་བར་གྱུར་ཏོ། །སངས་རྒྱས་ཀྱི་ཞིང་རྣམས་ཐམས་ཅད་དུ་ཡང་རིགས་ཀྱི་བུ་གང་ཁྱོད་འདི་ལྟ་བུའི་རིག་པ་སྨྲས་པ་ལེགས་སོ་ལེགས་སོ་ཞེས་པའི་ཚིག་ཐོས་སོ། །སངས་
[18b.4]རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཡང་པདྨ་དང་། ཨུཏྤལ་དང་། ཀུ་མུ་ད་དང་། པུཎྜ་རཱི་ཀ་དང་། དྲི་བཟང་ལྡན་པ་དང་། ཀ་ཊོ་ར་དང་། མཉྫུ་ཥ་ཀ་དང་། མཉྫུ་ཥ་ཀ་ཆེན་པོའི་མེ་ཏོག་རྣམས་ཀྱིས་མངོན་པར་གཏོར་བར་གྱུར་ཏོ། །རིགས་ཀྱི་བུ་རིག་པའི་རྒྱལ་པོ་
[18b.5]སྨྲོས་ཤིག །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སངས་རྒྱས་ཀྱི་བྱིན་གྱིས་རླབས་ཀྱིས་རིག་པ་གསུངས་པ། ན་མཿསརྦ་ཏ་ཐ་ག་ཏེ་བྷྱཿ། ཨརྷ་ཏེ་བྷྱཿ། སམྱ་ཀ་སཾ་བུདྡྷེ་བྷྱཿ། ཨོྃ་བྷ་ཡ་ནཱ་ཤ་ནི་ཏྲཱ་ས་ནི་ཏྲཱ་ས་ཏྲཱ་ས་ཡ། བྷྲྀ་
[18b.6]ཀུ་ཊི། ཏ་ཊི། བཻ་ཏ་ཊི། བཻ་ཏ་ཊི། སྭེ་ཏེ། ཛ་ཊི་ནི་སྭཱ་ཧཱ། རིག་པ་འདི་གསུངས་མ་ཐག་ཏུ་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་ནུབ་ཕྱོགས་མཐོ་ན་ཤར་ཕྱོགས་དམའ་བ་དང་། ལྷོ་ཕྱོགས་མཐོ་ན་བྱང་ཕྱོགས་དམའ་བ་དང་། བྱང་ཕྱོགས་མཐོ་ན་ལྷོ་ཕྱོགས་
[18b.7]དམའ་བ་དང་། ཤར་ཕྱོགས་མཐོ་ན་ནུབ་ཕྱོགས་དམའ་བར་གྱུར་ཏེ། དེ་ལྟར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམ་པར་འགྱུར་བ་དྲུག་ཏུ་གཡོས་ཏེ་གཞལ་ཡས་ཁང་ན་གནས་པའི་ལྷ་རྣམས་ཀྱང་གདན་ལས་བསྐྱོད། དྲི་ཟ་རྣམས་ཁ་བུབ་ཏུ་གྱུར། ལྷ་མ་ཡིན་རྣམས་
[19a]
[19a.1]ཀྱི་དབྱངས་ཉམས་པ་དང་། ནམ་མཁའ་ལྡིང་རྣམས་ཀྱི་སྒྱུ་མི་མགྱོགས་པ་དང་། སྲིན་པོ་རྣམས་ཀྱི་ཏྲུ་ཏ་ཏ་ར་དང་། གདུག་པ་རྣམས་ཉེ་བར་འགྲོ་བར་གྱུར་ཏོ། །མ་མོའི་ཚོགས་རྣམས་ངུ་འབོད་ཀྱི་ཉམ་ཐག་པའི་ང་རོ་དང་ངུ་འབོད་ཀྱི་ཀླག་ཅོར་སྨྲའོ། །དེ་བཞིན་
[19a.2]དུ་གནོད་སྦྱིན་དང་། མིའམ་ཅི་དང་། ལྟོ་འཕྱེ་ཆེན་པོ་རྣམས་སྐྱབས་མེད་དཔུང་གཉེན་མེད་དེ། ཇི་སྲིད་འོག་མིན་པའི་ལྷའི་རིས་རྣམས་ཀྱང་སྲེག་པར་གྱུར་ཏོ། །ལྷ་རྣམས་ཐམས་ཅད་རིངས་པ་རིངས་པར་དེ་བཞིན་གཤེགས་པའི་དྲུང་དུ་ཉེ་བར་ལྷགས་སོ། །དེ་ནས་ཕྱག་ན་རྡོ་རྗེ་ཡང་
[19a.3]དེ་བཞིན་གཤེགས་པའི་རྣམ་པར་འཕྲུལ་པའི་རྒྱན་གྱི་འོད་ཟེར་རྣམས་ཀྱིས་ཡིད་ཚིམ་ནས་སྟན་ལས་འཕོས་ཏེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་དྲུང་ན་ཉེ་བར་ལྷགས་སོ། །དེ་ནས་བཅོམ་ལྡན་འདས་ཀྱིས་ལྷ་ཐམས་ཅད་དང་། བྱང་
[19a.4]ཆུབ་སེམས་དཔའ་རྣམས་ལ་དབུགས་འབྱིན་པ་མཛད་དེ། མ་འཇིགས་ཤིག །གྲོགས་པོ་དག་མ་འཇིགས་ཤིག །དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ཕྱག་ན་རྡོ་རྗེ་རབ་ཏུ་ཞུགས་ཤིག །དེ་བཞིན་གཤེགས་
[19a.5]པའི་གཙུག་ཏོར་སེམས་དཔའ་ཆེན་པོ་རབ་ཏུ་ཞུགས་པ་ཙམ་ལ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དེ་རྣམ་པར་འགྱུར་བ་དྲུག་ཏུ་གཡོས་སོ། །དེ་ནས་ཡང་བཅོམ་ལྡན་འདས་ཀྱིས་ལྷ་ཐམས་ཅད་ལ་བཀའ་སྩལ་པ། རིགས་ཀྱི་བུ་དེ་བཞིན་གཤེགས་པའི་སྙིང་པོ་
[19a.6]དང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་དབྱངས་སུ་གྱིས་ཤིག །དེ་ནས་ལྷ་དེ་རྣམས་ཐམས་ཅད་དང་། དྲི་ཟ་དང་། གནོད་སྦྱིན་ལ་སོགས་པ་དང་། བྱང་ཆུབ་སེམས་དཔའ་རྣམས་དེ་བཞིན་གཤེགས་པའི་སྙིང་པོ་དང་། བྱང་ཆུབ་སེམས་
[19a.7]དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་ཕྱག་འཚལ་བར་གྱུར་ཏོ། །དེ་ནས་འཁོར་ཐམས་ཅད་དང་བཅས་པ་ཉིད་ངོ་མཚར་ཐོབ་ནས་བཅོམ་ལྡན་འདས་གང་ན་བ་དེར་ཉེ་བར་ལྷགས་སོ། །ཉེ་བར་ལྷགས་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་
[19b]
[19b.1]ཕྱག་འཚལ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །འདི་ལྟ་བུའི་གསང་སྔགས་བྱང་ཆུབ་སེམས་དཔས་གསུངས་པ་ནི་བཅོམ་ལྡན་འདས་ངོ་མཚར་ཏོ། །བདེ་བར་གཤེགས་པ་མཆོག་ཏུ་ངོ་མཚར་ཏོ། །དེ་ནས་ཡང་བྱང་ཆུབ་སེམས་དཔའ་སེམས་
[19b.2]དཔའ་ཆེན་པོ་ཕྱག་ན་རྡོ་རྗེས་གསུངས་པར་གྱུར་ཏོ། །དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེས་གཙུག་ཏོར་ནས་ངེས་པར་འཐོན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བྱང་ཆུབ་སེམས་
[19b.3]དཔའ་ཆེན་པོའི་མཐུ་ལྷ་རྣམས་ཀྱིས་སྔོན་ཆད་མ་ཐོས་པ་གསུངས་པ་ནི་བཅོམ་ལྡན་འདས་ངོ་མཚར་ཏོ། །བདེ་བར་གཤེགས་པ་ངོ་མཚར་ཏོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དེ་དེ་བཞིན་ནོ། །འདས་པའི་དུས་ན་ཤར་ཕྱོགས་ན་དེ་བཞིན་གཤེགས་པ་
[19b.4]དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་སྤྱན་ཞེས་བྱ་བ་དེའི་སངས་རྒྱས་ཀྱི་ཞིང་ན་རིག་པ་འཛིན་པ་བྱེ་བ་ཕྲག་བརྒྱད་ཅུ་རྩ་བཞི་སོ་སོར་གནས་སོ། །སངས་རྒྱས་ཀྱི་ཞིང་དེ་ན་བུད་མེད་ཅེས་བྱ་བ་གདགས་པ་མེད་དེ། དེ་རྣམས་ཐམས་ཅད་ཀྱང་རིག་པ་འཛིན་པ་
[19b.5]སྐྱོན་མེད་པ་ཁོ་ན་སྟེ། རིག་པ་འཛིན་པར་གྱུར་པ་ལས་མ་འདས་ཏེ། རིགས་ཀྱི་བུ་ལྷ་ཐམས་ཅད་དང་། བྱང་ཆུབ་སེམས་དཔའ་ཐམས་ཅད་དང་། གནོད་སྦྱིན་གྱི་དབང་པོ་ཐམས་ཅད་དང་། དྲི་ཟ་དང་། འབྱུང་པོ་དང་། ཤ་ཟ་དང་། མིའམ་ཅི་དང་། ལྟོ་འཕྱེ་ཆེན་པོ་ལ་
[19b.6]སོགས་པ་འདི་རྣམས་མདོར་ན་རིགས་ཀྱི་བུ་དེ་བཞིན་གཤེགས་པ་ཐམས་ཅད་ཀྱི་རིམ་པ་ལས་མ་འདས་པའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གང་ན་བ་དེར་སོང་ངོ་
[19b.7]ཉེ་བར་སོང་ནས་དགའ་ནས་གསང་སྔགས་གསུངས་སོ། །ན་མོ་རཏྣ་ཏྲ་ཡཱ་ཡ། ན་མཤྩ་ཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཨོྃ་ཊཀྐི་ཧཱུྃ་ཕཊ། འདི་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དང་། རིག་པའི་ཚོགས་ཐམས་ཅད་ཀྱི་སྙིང་པོར་གྱུར་པ་རིག་པ་མཆོག་
[20a]
[20a.1]གི་རྒྱལ་པོའི་སྙིང་པོ་རིག་པའི་རྒྱལ་པོ་སྟོང་བཟླས་པར་བྱའོ། །རྒྱུད་ཕྱི་མ་བསྐྱེད་པ་ཞེས་བྱ་བའི་ལེའུ་དང་པོའོ།། །།དེ་ནས་ཡང་བྱང་ཆུབ་སེམས་དཔའ་ཐམས་ཅད་དང་། ལྷ་དང་། དྲི་ཟ་དང་། ཀླུ་དང་། གནོད་སྦྱིན་དང་། ལྷ་མ་ཡིན་
[20a.2]དང་། ནམ་མཁའ་ལྡིང་དང་། མིའམ་ཅི་དང་། ཡི་དགས་དང་། ཤ་ཟ་དང་། སྲུལ་པོ་དང་། ལུས་སྲུལ་པོ་དང་། སྐེམ་བྱད་དང་། སྨྱོ་བྱེད་དང་། གནོན་པོ་དང་། ལོག་འདྲེན་ཐམས་ཅད་དང་། ཐམས་ཅད་ནས་རྒྱལ་པོ་དང་། ལྷ་དང་སྒྲ་འམ། ཆུ་ཀླུང་དང་། རྒྱ་མཚོར་
[20a.3]བཅས་པའི་ལྷ་རྣམས་དང་། སྨན་ཆེན་པོ་རྣམས་བཅོམ་ལྡན་འདས་གང་ན་བ་དེར་ཉེ་བར་ལྷགས་སོ། །ཉེ་བར་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་མངོན་པར་ཕྱག་འཚལ་ནས་མཐའ་གཅིག་ཏུ་འདུག་གོ། །དེ་ནས་དེ་རྣམས་ཐམས་ཅད་ཀྱིས་བཅོམ་
[20a.4]ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཞུ་བ་འགའ་ཞིག་ཡོངས་སུ་ཞུ་བར་འཚལ་ལོ། །དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བྱང་ཆུབ་སེམས་
[20a.5]དཔའ་དང་། ལྷ་རྣམས་ལ་འདི་སྐད་ཅེས་བཀའ་སྩལ་ཏོ། །བཞིན་བཟང་དག་ལེགས་སོ། །གང་དང་གང་འདོད་པ་དྲིས་ཤིག །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རིག་པ་རྣམས་
[20a.6]འཆར་བའམ། ནུབ་པར་འགྱུར་བ་གདགས་པ་དང་། གང་གི་དུས་སུ་རིག་པ་རྣམས་འགྲུབ་པར་འགྱུར། ལྷ་རྣམས་ཀྱིས་དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ཀྱེ་ལྷ་རྣམས་རིགས་ཀྱི་བུ་གང་གི་ཚེ་དེ་བཞིན་གཤེགས་པ་དགྲ་བཅོམ་
[20a.7]པ་ཡང་དག་པར་རྫོགས་པའི་སངས་རྒྱས་རྣམས་འཇིག་རྟེན་དུ་བྱུང་བ་དེའི་ཚེ་རིག་པ་རྣམས་འཆར་བར་འགྱུར་ཏེ། བརྩོན་འགྲུས་དང་ལྡན་པ་དང་། དལ་ཞིང་དལ་བའི་བརྩོན་འགྲུས་དང་། སྙིང་སྟོབས་དང་། ལེ་ལོ་དང་། བརྫུན་དུ་སྨྲ་བ་དང་། ཚིག་རྩུབ་པོ་དང་། སྲོག་གཅོད་པ་དང་། 
[20b]
[20b.1]དྲག་པོ་ཅན་དང་། སྲེད་པ་དང་། བརྐམ་པ་རྣམས་ཏེ། དེ་རྣམས་རྟག་ཏུ་མར་མི་ཤེས་པ་དང་། ཕར་མི་ཤེས་པ་འདི་ལྟ་བུ་རྣམས་ཀྱིས་རིག་པའི་དངོས་གྲུབ་མི་རྙེད་དོ། །རིགས་ཀྱི་བུ་འདས་པའི་དུས་ན་བསྐལ་པ་བཟང་པོ་འདི་ཉིད་ལ་རིག་པ་འཛིན་པའི་རྒྱལ་པོ་བཅྭ་བརྒྱད་
[20b.2]འདས་པ་ན་རྫུ་འཕྲུལ་ཆེན་པོ་ཅན། མཐུ་ཆེན་པོ་ཅན། དེ་རྣམས་རིག་པ་འཛིན་པའི་མིང་དུ་གྲགས་པར་གྱུར་ཏོ། །དེ་རྣམས་ཐམས་ཅད་ཀྱང་རིག་པ་འཛིན་པ་ཉིད་དང་། རིག་པའི་མཐུ་ཡིས་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །
[20b.3]རིགས་ཀྱི་བུ་ཤར་ཕྱོགས་སུ་སྡིག་མེད་ཅེས་བྱ་བའི་རིག་པ་འཛིན་པའི་རྒྱལ་པོ་རིག་པ་འཛིན་པ་བྱེ་བ་ཕྲག་བཞིའི་མངའ་བདག་གོ། །བྱང་ཕྱོགས་སུ་རི་རབ་ལྷུན་པོ་ཞེས་བྱ་བའི་རིག་པ་འཛིན་པའི་རྒྱལ་པོ་རིག་པ་འཛིན་པ་བྱེ་བ་ཕྲག་བཅུའི་མངའ་བདག་གོ། །རི་རབ་ལྷུན་པོ་རིའི་རྒྱལ་
[20b.4]པོའི་ཉེ་ལོགས་ན་གླང་པོའི་སྡེ་ཞེས་བྱ་བའི་རིག་པ་འཛིན་པའི་རྒྱལ་པོ་དང་། ལྷ་མ་ཡིན་གྱི་དབང་པོ་ཞེས་བྱ་བའི་རིག་པ་འཛིན་པའི་རྒྱལ་པོ་དང་། གཞོན་པ་དཀར་པོ་ཞེས་བྱ་བའི་རིག་པ་འཛིན་པའི་རྒྱལ་པོ་དང་། ཆ་བྱད་བཟང་པོ་ཞེས་བྱ་བའི་རིག་པ་འཛིན་པའི་རྒྱལ་པོ་དང་། 
[20b.5]གསེར་གྱི་ཡན་ལག་ཅེས་བྱ་བའི་རིག་པ་འཛིན་པའི་རྒྱལ་པོ་དང་། པདྨ་བཀོད་པའི་རྒྱན་ཞེས་བྱ་བའི་རིག་པ་འཛིན་པའི་རྒྱལ་པོ་དང་། རྡོ་རྗེའི་ཕྱག་ཅེས་བྱ་བའི་རིག་པ་འཛིན་པའི་རྒྱལ་པོ་དང་། རིན་ཆེན་ཀུན་ཏུ་སྣང་བ་ཞེས་བྱ་བའི་རིག་པ་འཛིན་པའི་རྒྱལ་པོ་དང་། ཞགས་
[20b.6]པའི་ཕྱག་རྒྱ་ཅེས་བྱ་བའི་རིག་པ་འཛིན་པའི་རྒྱལ་པོ་དང་། མེ་ལྕེ་འབར་བའི་འོད་ཅེས་བྱ་བའི་རིག་པ་འཛིན་པའི་རྒྱལ་པོ་དང་། སྒྱུ་འཕྲུལ་ཀུན་ཏུ་སྟོན་པ་ཞེས་བྱ་བའི་རིག་པ་འཛིན་པའི་རྒྱལ་པོ་དང་། རྟག་ཏུ་རབ་དགའ་ཞེས་བྱ་བའི་རིག་པ་འཛིན་པའི་རྒྱལ་པོ་དང་། རིག་པ་འཛིན་
[20b.7]པའི་རྒྱལ་པོ་བཅྭ་བརྒྱད་པོ་འདི་རྣམས་རིག་པ་འཛིན་པ་སྟོང་ཕྲག་བཅུ་བཞིས་ཡོངས་སུ་བསྐོར་བ་མཐུ་ཆེན་པོ་དང་ལྡན་པ་དེ་རྣམས་ཐམས་ཅད་ཀྱང་བུད་མེད་རྣམས་ཀྱིས་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །རིགས་ཀྱི་བུ་རིག་པ་
[21a]
[21a.1]འཛིན་པ་འདི་རྣམས་སྐྱེ་བ་བདུན་གྱི་ནང་དུ་རིག་པའི་རྗེས་སུ་འབྲང་བར་འགྱུར་བ་སྟེ། གང་དང་གང་དུ་སྐྱེས་པ་དེ་དང་དེ་ཉིད་དུ་རིག་པ་འདིའི་མཐུས་དྲན་པ་སོ་སོར་རྙེད་དོ། །རིགས་ཀྱི་བུ་དེ་ལྟ་བུའི་གནས་སུ་གནས་པས་རིག་པ་འགྲུབ་པར་འགྱུར་རོ། །དེ་
[21a.2]ནས་ལྷ་དང་བྱང་ཆུབ་སེམས་དཔའི་འཁོར་དེ་རྣམས་ངོ་མཚར་ཐོབ་ནས་བཅོམ་ལྡན་འདས་ལ་རྣམ་པ་སྣ་ཚོགས་པའི་མེ་ཏོག་གིས་མངོན་པར་གཏོར་བར་གྱུར་ཏོ། །དེ་ནས་ལྷ་ཐམས་ཅད་དང་། བྱང་ཆུབ་སེམས་དཔའ་ལ་སོགས་པ་རབ་ཏུ་དགའ་བའི་ཡིད་ཀྱིས་རིག་པས་དགའ་བའི་
[21a.3]དོན་དུ་ཆོ་ག་གསུངས་སོ། །དེ་ནས་བྱང་ཆུབ་སེམས་དཔའ་དེས་རིག་སྔགས་གསུངས་པ། ཨོྃ་པདྨ་བཛྲི་ཧཱུྃ། སྙིང་པོའོ། །ག་ག་ན་བི་དཱ་རི་ཎི། ཉེ་བའི་སྙིང་པོའོ། །ཨོྃ་བྷ་ཡ་ན་ས་ནི་ཕཊ། མགོ་བོའོ། །ཨོྃ་ཏྲ་པ་ནི་ཧཱུྃ། གཙུག་ཏོར་དུའོ། །ཨོྃ་ཏ་ཊི་ཧཱུྃ། གོ་ཆའོ། །ཨོྃ་བཻ་ཏ་
[21a.4]ཊི་ཧཱུྃ། གུར་རོ། །ཨོྃ་སྭེ་ཏེ་ཛ་ཊི་ནི་ཕཊ། ར་བའོ། །ཞེས་པ་འདི་དག་རིག་པའི་འཁོར་གྱི་ལྷག་མའོ། །རྩ་བའི་རིག་པ་ཉིད་ཀྱིས་དྲི་དང་མེ་ཏོག་བདུག་པ་ལ་སོགས་པའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བཅོམ་ལྡན་
[21a.5]འདས་མའི་རས་རིས་ཀྱི་ཆོ་ག་གསུངས་སོ། །དང་པོ་རེ་ཞིག་ཚད་མེད་ཅིང་སྐྲ་དང་བྲལ་བའི་རས་བཀྲུས་པ་ཙནྡན་དཀར་པོ་དང་ཨ་ག་རུའི་འདབ་མ་སྤང་སྤོས་དང་ལྷན་ཅིག་སྦྱར་བ་བཅོམ་ལྡན་འདས་མས་ལན་བདུན་མངོན་པར་བསྔགས་པས་ལན་བདུན་བཀྲུ་བར་བྱའོ། །བཀྲུས་
[21a.6]པ་ལ་ཡང་བྱུག་པར་བྱའོ། །འབྱུང་པོའི་སྐྲ་དང་། ག་ཛ་ཧྭ་དང་། ཤ་ཏྲུ་གྷ་ནི་དང་། པྲི་ཡངྐུ་སྟེ་འདི་རྣམས་ཀྱིས་བདུག་པར་བྱའོ། །འདི་རྣམས་ཀྱིས་གང་འདོད་པ་དེ་གྲུབ་པར་མཚོན་ནོ། །མཚན་མོ་གཅིག་སྨྱུང་བར་གནས་པར་གྱུར་ནས་མི་བློ་དང་ལྡན་པས་མཉན་པར་
[21a.7]བྱའོ། །དེ་ནས་ཐོ་རངས་དང་མཚན་མོ་མེ་སྦར་ནས་རང་གི་ཁྲག་གིས་བཏགས་པའི་ཡུངས་ཀར་གྱི་སྦྱིན་སྲེག་སྟོང་ཕྲག་བརྒྱ་བྱའོ། །ཆོ་ག་འདི་ཉིད་ཀྱིས་རས་རིས་འདྲི་བཞིན་པ་ལ་བགེགས་མི་འབྱུང་ངོ་། །དེ་བས་ཀྱང་བྱུག་པར་བྱ་སྟེ་རྣམ་པ་གཞན་དུ་ན་ལོག་འདྲེན་གྱི་བྱིན་གྱིས་བརླབས་
[21b]
[21b.1]པས་གྲུབ་པར་མི་འགྱུར་རོ། །དེ་ནས་རིག་པ་འཛིན་པ་རང་ཉིད་ཀྱིས་རིགས་སྔགས་ཟློས་བཞིན་པས་རི་མོ་མཁན་ཁྲུས་བྱེད་དུ་གཞུག་གོ། །བཀྲུས་ནས་དེ་ལ་ཡང་གོས་རབ་ཏུ་སྦྱིན་པར་བྱ་སྟེ་ཇི་སྲིད་འདྲི་བའི་བར་རོ། །རི་མོ་མཁན་གསོ་སྦྱོང་ལ་གནས་པར་བྱ་ཞིང་། 
[21b.2]འདྲི་བཞིན་པ་ན་ཡང་རས་ཀྱི་མཐར་རྣམ་པ་སྣ་ཚོགས་པའི་གཏོར་མ་དབུལ་བར་བྱ་ཞིང་། བུམ་པ་གང་བ་བཞི་གཞག་པར་བྱའོ། །དབུས་སུ་ཡང་དཀྱིལ་འཁོར་གྲུ་བཞི་པ་བྱའོ། །དེར་ཡང་བུམ་པ་གང་བ་གཞག་པར་བྱའོ། །བུམ་པ་དེ་རྣམས་ཐམས་ཅད་ཀྱང་མེ་ཏོག་གིས་
[21b.3]བརྒྱན་པར་བྱའོ། །མར་མེའི་ཕྲེང་བ་ཡང་དབུལ་ལོ། །རིག་པ་འཛིན་པས་རིག་པ་ཡིད་ལ་བྱེད་ཅིང་བདུག་སྤོས་བསྲེག་པར་བྱའོ། །དེ་ནས་རི་མོ་མཁན་གྱིས་དེ་བཞིན་གཤེགས་པ་ཐམས་ཅད་དང་། བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་ཚངས་
[21b.4]པའི་རི་མོ་གདབ་པར་བྱའོ། །དེ་ནས་སླར་ཡང་རིག་པ་འཛིན་པས་ཁ་ཤར་དུ་མངོན་པར་ཕྱོགས་པས་ཉེ་བར་ཞུགས་ནས་རས་རིས་ཀྱི་སྤྱན་སྔར་ཨ་པཱ་མརྒའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱའོ། །དེ་ནས་རི་མོ་མཁན་གྱིས་ལྷ་ལ་ཕུལ་བའི་སྟོན་མོ་ཟོས་པས་
[21b.5]མ་འདྲེས་པའི་ཚོན་གྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ཀྱི་གཟུགས་བརྙན་འདྲིར་གཞུག་པར་བྱའོ། །གསེར་མདོག་པདྨ་དཀར་པོའི་གདན་ལ་བཞུགས་པའོ། །གཡས་སུ་འཕགས་པ་སྤྱན་རས་གཟིགས་
[21b.6]དབང་ཕྱུག་སྟོན་ཀའི་སྤྲིན་ལྟར་དཀར་བ་ལ་རལ་པའི་ཅོད་པན་འཕྱང་བ། སྤྱན་གསུམ་པ། དཔྲལ་བ་ནས་འོད་ཟེར་འབྱུང་བ། པདྨ་ལ་གནས་པའོ། །དེའི་རྒྱབ་ཏུ་རིག་པའི་ལྷ་མོ་གོས་དཀར་པོ་བགོས་པ། པདྨ་རབ་ཏུ་འཐོར་བཞིན་པ་འདྲིར་གཞུག་པར་བྱའོ། །དེའི་བར་
[21b.7]མ་ཆད་པར་ཁྲོ་གཉེར་ཅན་མ་གོས་དཀར་པོ་འཆང་བ་འདྲིར་གཞུག་པར་བྱའོ། །གཡས་སུ་བཅོམ་ལྡན་འདས་མ་ཐུགས་རྗེ་ཆེན་པོ་པྲི་ཡངྐུ་ལྟར་སྔོ་བསངས་ཕྱག་ན་རིན་པོ་ཆེ་བསྣམས་པ་འདྲིར་གཞུག་པར་བྱའོ། །དེ་ནས་ཐམས་ཅད་ཀྱང་བདེ་བར་གཤེགས་པའི་མཐོ་
[22a]
[22a.1]གང་གི་ཚད་དུ་བྱ་ཞིང་པདྨ་ལ་གནས་ཤིང་སོ་སོར་གནས་པའོ། །གཡོན་གྱི་གཞོགས་སུ་ཕྱག་ན་རྡོ་རྗེ་སྔོ་བསངས་རྒྱན་ཐམས་ཅད་ཀྱིས་བརྒྱན་པ་ཕྱག་ན་རྡོ་རྗེ་བསྣམས་པའོ། །གཡོན་གྱི་གཞོགས་སུ་རིག་པའི་རྒྱལ་པོ་དམ་པ་རྨ་བྱ་ལ་ཉེ་བར་འདུག་པའོ། །
[22a.2]རིག་པའི་རྒྱལ་པོའི་ཉེ་ལོགས་སུ་གསེར་ལྡན་མ་ཡང་རྡོ་རྗེ་ལྕགས་ཀྱུ་མ་འདྲིར་གཞུག་པར་བྱའོ། །རྡོ་རྗེ་ཁུ་ཚུར་སྔོ་བསངས་རྒྱན་ཐམས་ཅད་ཀྱིས་རྣམ་པར་བརྒྱན་པ། རྡོ་རྗེ་བསྣམས་པ་འདྲིར་གཞུག་པར་བྱའོ། །རྡོ་རྗེ་དབྱུག་པ་དབྱུག་པ་བསྣམས་པ་འདྲིར་གཞུག་པར་བྱའོ། །
[22a.3]རྡོ་རྗེ་བློ་གྲོས་རྡོ་རྗེ་མ་དང་གནམ་ལྕགས་མ་ཡང་རྡོ་རྗེ་དབྱུག་པའི་རྒྱབ་ཏུ་འདྲིར་གཞུག་པར་བྱའོ། །གཡོན་དུ་ལྷ་སྐྲག་པ་འདྲིར་གཞུག་པར་བྱའོ། །སྦྲུལ་གྱི་མཆོད་ཕྱིར་ཐོགས་པ་ཅན་རྡོ་རྗེ་དྲག་ཏུ་དགོད་པ་འདྲིར་གཞུག་ཅིང་། ཕྱག་ན་རྡོ་རྗེའི་ཉེ་ལོགས་སུ་རྡོ་རྗེ་སྡེ་དང་གཙུག་འཕྱང་རྒྱན་
[22a.4]ཐམས་ཅད་ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །ཐམས་ཅད་ཀྱང་པདྨ་ལ་སོ་སོར་གནས་པའོ། །རྒྱལ་པོ་ཆེན་པོ་བཞི་བྱ་སྟེ། ལོག་འདྲེན་གྱི་རིགས་བཞི་རྣམས་རྣམ་པར་འགྱུར་བའི་གཟུགས་ཅན་འབྲོས་བཞིན་པ་འོག་ཏུ་བྲི་བར་བྱའོ། །དེ་རྣམས་ཀྱི་འོག་ཏུ་
[22a.5]པདྨའི་མཚོ་བྱའོ། །ཀླུ་ལག་ན་པདྨ་ཐོགས་པ་འདྲིར་གཞུག་པར་བྱའོ། །ལྷའི་ཚོགས་ཐམས་ཅད་ཀྱང་མེ་ཏོག་རབ་ཏུ་འཐོར་བཞིན་པ་འདྲིར་གཞུག་པར་བྱའོ། །ལྷའི་རྔ་བོ་ཆེ་འདྲིར་གཞུག་པར་བྱའོ། །ཚངས་པ་དང་ཁྱབ་འཇུག་དང་། དབང་ཕྱུག་ཆེན་པོ་ལ་སོགས་
[22a.6]པ་རྣམས་ཀྱང་མཚོན་ཆ་དང་བཅས་པ་འདྲིར་གཞུག་པར་བྱའོ། །རིག་པ་འཛིན་པའི་རྒྱལ་པོ་ལུས་མེད་འདྲིར་གཞུག་པར་བྱའོ། །ཀླུའི་རྒྱལ་པོའི་ཉེ་ལོགས་སུ་སྒྲུབ་པ་པོ་ལག་ན་སྤོས་ཕོར་ཐོགས་པ་འདྲིར་གཞུག་པར་བྱའོ། །རས་རིས་འདི་བྲིས་པ་ཙམ་ཉིད་ཀྱིས་སྡིག་པ་ཐམས་
[22a.7]ཅད་ལས་གྲོལ་བར་འགྱུར་རོ། །ཕྱི་ནས་ལྷ་རྣམས་བདེ་བླག་ཏུ་སྒྲུབ་བོ། །དེ་ནས་རིག་པ་འཛིན་པས་རས་རིས་ཀྱི་རྒྱལ་པོའི་མཆོག་དེའི་སྤྱན་སྔར་སློང་མོ་བཟའ་ཞིང་། རིག་པ་འབུམ་ཕྲག་བཅུ་གཉིས་སུ་བཟླས་པར་བྱའོ། །དེ་ནས་འདི་ལ་རིག་པ་འཛིན་པ་ལུས་མེད་ཀྱི་རྨི་ལམ་དུ་སྟོན་
[22b]
[22b.1]པར་བྱེད་དེ། རིགས་ཀྱི་བུ་སྒྲུབས་ཤིག་སྒྲུབས་ཤིག་ཅེས་སོ། །དེ་ནས་རིག་པ་འཛིན་པས་ལྕགས་གསུམ་གྱི་པདྨ་གསེར་གྱི་སྙིང་པོ་ཅན་འདབ་མ་ཟངས་དང་ཆུ་བ་དངུལ་ལ་འདབ་མ་སྟོང་པའོ། །པདྨ་བཞིས་ཡོངས་སུ་བསྐོར་བ་བཞི་པོ་འདི། འདབ་མ་བརྒྱ་པར་བྱེད་དུ་གཞུག་གོ། །
[22b.2]ཕྱི་ནས་སྒྲུབ་པ་པོས་འོ་མ་དང་ཟན་ཟ་ཞིང་རིག་པ་བཟླས་པར་བྱའོ། །དེ་ནས་ཟླ་བ་ཉ་ལ་མཚན་མོ་གསུམ་སྨྱུང་བར་གནས་པར་བྱས་ལ་རས་རིས་ཞལ་ཤར་དུ་ཕྱོགས་པར་བཞུགས་ནས་པདྨའི་གཡས་ཀྱི་ལུས་ལ་བཅོམ་ལྡན་འདས་མའི་ལྷ་ཐམས་ཅད་སྤྱན་དྲང་བར་བྱའོ། །རབ་ཏུ་འབད་པས་
[22b.3]གཏོར་མ་དབུལ་བར་བྱའོ། །མེ་ཏོག་དཀར་པོ་དང་། ཨ་གྲ་རུ་དང་། རུ་རྟ་དང་། གུར་གུམ་དང་། མར་གྱི་མར་མེ་བརྒྱ་ཡང་རབ་ཏུ་སྦར་བར་བྱའོ། །ལྷ་མ་ཡིན་རྣམས་ལ་གཏོར་མ་དང་། གནོད་སྦྱིན་ལ་དཀར་གཏོར་དང་། མར་གྱི་མར་མེ་དང་། དྲི་ཟ་རྣམས་ལ་གཏོར་མ་དང་། 
[22b.4]མར་གྱི་མར་མེ་དང་། ཤ་ཟ་རྣམས་ལ་གཏོར་མ་དང་། མེ་ཏོག་དམར་པོ་དང་། མར་གྱི་མར་མེ་དང་། ནམ་མཁའ་ལྡིང་རྣམས་དང་། གནོད་སྦྱིན་དང་། མིའམ་ཅི་དང་། ལྟོ་འཕྱེ་ཆེན་པོ་དང་། སྲིན་པོ་དང་། ཡི་དགས་དང་། ཤ་ཟ་དང་། རོ་ལངས་དང་། སྲུལ་པོ་དང་། 
[22b.5]ལུས་སྲུལ་པོ་དང་། སྨྱོ་བྱེད་དང་། གནོན་པོ་དང་། མ་མོའི་ཚོགས་རྣམས་དང་། ལོག་འདྲེན་དང་བཅས་པ་རྣམས་ལ་ཤ་དང་། ཛམ་བུ་ལི་ཀ་དང་། སྭ་ཏི་ཀ་ལ་སོགས་པ་རྣམས་སོ། །གནོད་སྦྱིན་རྣམས་ལ་ཤ་དང་། ཁྲག་དང་། སྡོང་བུ་དང་། འབྲས་བུ་དང་། མངར་
[22b.6]གསུམ་མོ། །ཀླུ་རྣམས་ལ་འབྲས་ཡོས་དང་། མུད་གའི་ལ་དུ་དང་། འབྲས་བུ་རྣམས་སོ། །རྣམ་པ་སྣ་ཚོགས་པའི་བཟའ་བར་བྱ་བ་དང་། སྒྲོན་མ་དང་བདུག་པ་རྣམས་ཀྱང་སོ་སོ་སོ་སོར་རོ། །ལྷ་རྣམ་པར་ཤེས་པ་ཉིད་འཕེལ་བཞིན་དུ་མཆོད་པ་བདུན་བྱའོ། །དེ་ནས་ཉི་མ་
[22b.7]བདུན་པ་ལ་གྲོགས་གཞག་པར་བྱའོ། །ལེགས་པར་བསམ་པའི་ཚེ་ན་བྱས་པ་གཟོ་བ། རྟག་ཏུ་སྙིང་རྗེའི་བདག་ཉིད་ཅན་ནད་མེད་པ་དེ་ལྟ་བུ་གཞག་པར་བྱའོ། །ཤེས་རབ་ཅན་གྱིས་དེ་ནས་ལས་ཡང་དག་པར་བརྩམས་ཏེ་ཀུ་ཤའི་ཁྲེས་ལ་མངོན་པར་བསྔགས་པ་ལ་ཉེ་བར་འདུག་ནས་
[23a]
[23a.1]པདྨའི་ཟེ་འབྲུ་ལ་ལག་པ་གཡས་པས་མནན་ནས་སྟོང་ཕྲག་བརྒྱད་སྦྱིན་སྲེག་བྱའོ། །རས་རིས་རབ་ཏུ་འགུལ་བར་འགྱུར་རོ། །ཀླུ་རྣམས་ཀྱང་སྒྲ་སྒྲོགས་ཏེ་འཇིགས་པར་མི་བྱའོ། །སླར་ཡང་བརྒྱད་བརྒྱར་བཟླས་སོ། །ཕྱོགས་དང་ཕྱོགས་བྲལ་རྣམས་སུ་རྔ་
[23a.2]བོ་ཆེའི་སྒྲ་སྒྲོགས་སོ། །ལོག་འདྲེན་རྣམས་ཀྱང་རྣམ་པར་འབྲོས་ཏེ་ལྷན་ཅིག་འཇིག་རྟེན་གྱི་ཁམས་གང་དུ་འགྲོ་བར་བྱེད་པ་རིག་པ་འཛིན་པ་དེ་རྣམས་འོང་བར་བྱེད་དོ། །ལྷ་མ་ཡིན་གྱི་བུ་མོ་རྣམས་འདུས་པར་འགྱུར་རོ། །སྤྲིན་རྣམས་ཀྱང་འུར་འུར་པོའི་སྒྲ་སྒྲོགས་པར་བྱེད་དོ། །ལྷ་
[23a.3]རྣམས་ཀྱང་འོང་བར་འགྱུར་རོ། །གནོད་སྦྱིན་ཐམས་ཅད་དང་། རིག་པ་འཛིན་པའི་རྒྱལ་པོ་ཐམས་ཅད་ཀྱང་འདུས་པར་འགྱུར་རོ། །ས་རྣམ་པར་འགྱུར་བ་དྲུག་ཏུ་གཡོ་ཞིང་རིག་པའི་ཚོགས་ཐམས་ཅད་ཀྱང་སྙིང་པོ་མེད་པར་འགྱུར་རོ། །དེ་ནས་རིག་པ་འཛིན་པས་རིངས་ཐབས་
[23a.4]སུ་བྱང་ཆུབ་ཤིང་གི་ཡམ་ཤིང་གིས་སྦྱིན་སྲེག་བརྒྱད་བྱའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ལྷ་རྣམས་དང་ལྷན་ཅིག་འབྱོན་པར་འགྱུར་རོ། །ལྷ་རྣམས་དང་ལྷན་ཅིག་བྱོན་པ་ལ་མཆོད་ཡོན་དབུལ་ལོ། །བྱོན་པ་ཙམ་གྱིས་ལྷ་ཐམས་ཅད་དང་། རིག་
[23a.5]པའི་རྒྱལ་པོ་ཐམས་ཅད་ཀྱང་མེ་ཏོག་གི་ཆར་རབ་ཏུ་འབེབས་སོ། །དེ་ནས་རིག་པ་འཛིན་པས་པདྨ་མནན་ནས་རིག་པ་ལན་བདུན་བཟླས་པར་བྱའོ། །པདྨ་རེ་རེ་ལ་པདྨ་བྱེ་བ་ཕྲག་བཞི་བཞི་འབྱུང་བར་འགྱུར་རོ། །རིག་པ་འཛིན་པ་སྟོང་ཕྲག་བཅུ་དྲུག་པོ་ཐམས་ཅད་ཀྱང་པདྨའི་
[23a.6]གདན་ལ་གནས་པ་ཤ་སྟག་འབྱུང་ངོ་། །དེ་ནས་རིག་པ་འཛིན་པས་ལན་ཅིག་བརྗོད་པར་བྱའོ། །དེ་ནས་བཅོམ་ལྡན་འདས་མའི་སྐུ་ལས་འོད་ཟེར་སྣ་ཚོགས་པ་འབྱུང་སྟེ། སྒྲུབ་པ་པོ་ལ་བྱུགས་ནས་པདྨའི་ཟེ་འབྲུར་ནུབ་པར་འགྱུར་རོ། །དེ་ནས་ཡང་པདྨ་ལ་ཉེ་བར་འདུག་
[23a.7]པ་རིག་པ་འཛིན་པ་བྱེ་བ་ཕྲག་བརྒྱད་ཅུ་རྩ་བཞི་འབྱུང་བར་འགྱུར་རོ། །དེ་ཡང་པདྨའི་བཀོད་པ་རིན་པོ་ཆེ་སྣ་བདུན་གྱིས་བརྒྱན་པ་འབྱུང་སྟེ། དཔག་ཚད་སྟོང་ཕྲག་བརྒྱད་ཅུ་རྩ་བཞིར་ཀུན་ནས་ཁྱབ་པའོ། །དེར་དེ་ལ་དེ་བཞིན་གཤེགས་པ་ཐམས་ཅད་དང་། བྱང་ཆུབ་སེམས་
[23b]
[23b.1]དཔའ་ཐམས་ཅད་ཀྱིས་ཕྱག་བྱ་བའི་འོས་སུ་གྱུར་པ་ལྷ་རྣམས་ཀྱིས་ཀྱང་བསྟོད་པར་བྱ་བཞིན་པ། རིག་པ་འཛིན་པའི་རྒྱལ་པོ་རྣམས་ཀྱིས་ཀྱང་མཆོད་པར་བྱ་བཞིན་པ། རིག་པ་འཛིན་པ་བྱེ་བ་ཕྲག་བརྒྱས་ཡོངས་སུ་བསྐོར་ནས་འགྲོ་སྟེ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐད་
[23b.2]ཅིག་ཐང་ཅིག་ཡུད་ཙམ་ཞིག་ལ་སངས་རྒྱས་ཀྱི་ཞིང་བདུན་འདའ་བར་བྱེད་དོ། །རང་གི་འདོད་པས་སྐྱེ་བ་འཛིན་པར་བྱེད་ཅིང་རང་གི་འདོད་པས་འཆི་བར་བྱེད་དོ། །ཡང་དག་པར་རྫོགས་པའི་སངས་རྒྱས་འོད་སྲུང་ལ་རྣམ་པར་གནོན་པ་ཞེས་བྱ་བའི་རིག་པ་འཛིན་པའི་རྒྱལ་པོ་ཡོད་
[23b.3]དེ། དེས་ལས་འདི་བསྒྲུབས་པའོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་པོའི་ལེའུ་དང་པོ་རྫོགས་སོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེས་སྤྱན་རས་གཟིགས་དབང་ཕྱུག་ལ་དགའ་བས་ཆོ་ག་སྨྲས་པ། རི་མོ་མཁན་
[23b.4]གསོ་སྦྱོང་ལ་གནས་པས་བཅོམ་ལྡན་འདས་ཀྱི་གཟུགས་བརྙན་འདྲིར་གཞུག་པར་བྱ་སྟེ། གསེར་ལྟར་སེར་བ། ཆོས་སྟོན་པར་མཛད་བཞིན་པ། གཡས་སུ་འཕགས་པ་སྤྱན་རས་གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ། དམ་པར་བྱས་པ་དམར་སེར་མཆོད་ཕྱིར་
[23b.5]ཐོགས་དཀར་པོ་དར་ལའི་སྟོད་གཡོགས་དང་། སྨད་གཡོགས་ཅན། ཕྱག་ན་ཤིང་གི་དབྱུག་པ་བསྣམས་པའོ། །གཡོན་དུ་རྡོ་རྗེ་འཆང་སྔོ་བསངས་རྣམ་པར་རྒྱན་དང་བཅས་པ་ཕྱག་གཡོན་པས་ཁྲོ་བོའི་རྡོ་རྗེ་འཕྱར་བཞིན་པའོ། །རྡོ་རྗེ་འཆང་གི་ཉེ་ལོགས་སུ་རྡོ་རྗེ་ལྕགས་
[23b.6]ཀྱུ་མ་དང་རྡོ་རྗེ་ཁུ་ཚུར་མ་འདྲིར་གཞུག་པར་བྱའོ། །འཕགས་པ་སྤྱན་རས་གཟིགས་ཀྱི་ཉེ་ལོགས་སུ་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་འདྲིར་གཞུག་པར་བྱ་སྟེ། པྲི་ཡངྐུ་ལྟར་སྔོ་བསངས་རྒྱན་ཐམས་ཅད་ཀྱིས་བརྒྱན་པ། སྐུ་མདོག་དཀར་པོ་ཕྱག་གཡོན་
[23b.7]པས་ཀུརྦ་འཛིན་པའི་སྙིང་པོ་མཆོག་བཅོམ་ལྡན་འདས་མའི་ཉེ་ལོགས་སུ་འདྲེར་གཞུག་པར་བྱའོ། །སྟེང་དུ་གནས་གཙང་མའི་ལྷའི་བུ་མེ་ཏོག་གི་ཕུར་མ་ལག་ན་ཐོགས་པ་འདྲིར་གཞུག་པར་བྱའོ། །ལྷའི་རྔ་བོ་ཆེ་འདྲིར་གཞུག་པར་བྱའོ། །འོག་ཏུ་སྤོས་ཕོར་ལག་ན་ཐོགས་པ་
[24a]
[24a.1]འདྲིར་གཞུག་པར་བྱའོ། །དཀར་གསུམ་ཟ་ཞིང་རས་རིས་ཀྱི་སྤྱན་སྔར་རིག་པ་འབུམ་ཕྲག་བདུན་བཟླས་པར་བྱའོ། །དེ་ལྟ་བུ་སྔོན་སྤྱད་པ་བྱས་པར་འགྱུར་རོ། །དེ་ནས་ལས་ཡང་དག་པར་བརྩམས་ཏེ་སྔོན་དུ་ལྡོང་རོས་བླངས་ཏེ་གོས་ཀྱི་ནང་དུ་འོ་མ་བཀྲུ་བར་
[24a.2]བྱའོ། །དཀར་པོའི་བཅྭ་ལྔ་ལ་རས་རིས་ལ་མཆོད་པ་རྒྱ་ཆེན་པོ་བྱས་ནས་སྒོ་བཞི་རྣམས་སུ་བུམ་པ་གང་བ་བཞི་གཞག་པར་བྱའོ། །ཐམས་ཅད་ཀྱང་མེ་ཏོག་གིས་བརྒྱན་པར་བྱ། བཅོམ་ལྡན་འདས་མ་འདི་ཉིད་ཀྱིས་ལས་ཐམས་ཅད་བྱའོ། །དེ་ནས་ཀུ་ཤའི་ཁྲེས་ལ་ཉེ་བར་
[24a.3]འདུག་སྟེ་ཨ་ཤྭཏྠའི་འདབ་མ་བདུན་གྱིས་ལྡོང་རོས་བཏུམས་ཏེ་བཞག་ནས་ཇི་སྲིད་འཕགས་པ་ཕྱག་ན་རྡོ་རྗེ་གཡོ་བར་གྱུར་པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་ཡིད་ཀྱིས་མཆོད་ཡོན་དབུལ་བར་བྱའོ། །སླར་ཡང་དུ་བ་འཐུལ་བ་དང་། འབར་བར་གྱུར་པ་དེ་
[24a.4]སྲིད་དུ་བཟླས་པར་བྱའོ། །འབར་བ་དང་བླངས་ནས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ་ཅན། རིག་པ་འཛིན་པ་བཅུ་དྲུག་གིས་ཡོངས་སུ་བསྐོར་བར་འགྱུར་ཏེ། ལོ་སྟོང་ཕྲག་བརྒྱད་ཅུ་འཚོ་བར་འགྱུར་རོ། །གང་གི་ཚེ་འཆི་བ་དེའི་ཚེ་རྡོ་རྗེའི་རིགས་སུ་སྐྱེ་
[24a.5]བར་འགྱུར་རོ། །ཚེས་གྲངས་མི་དགོས། རྒྱུ་སྐར་མི་དགོས། སྨྱུང་བར་གནས་པ་མི་དགོས་ཏེ་སྐྱེས་བུ་རྒྱ་མཚོའི་འགྲམ་དུ་མགོ་བོ་ཤར་དུ་བཞག་ནས་ཤི་བའི་རོ་བླངས་ནས་དྲི་དང་མེ་ཏོག་ལ་སོགས་པས་བརྒྱན་པར་བྱས་ནས་སྒྲུབ་པ་པོ་ཁ་ཤར་དུ་ཕྱོགས་པས་རེ་རེ་ལ་སོ་སོར་
[24a.6]བསམ་པའི་ཡིད་ཀྱིས་རྒྱུད་མཚུངས་པའི་བའི་མར་གསར་ལ་རིག་པ་བཟླས་པས་རོའི་ཁ་རུ་བླུགས་ནས་ཇི་སྲིད་ཀུན་ཏུ་གཡོ་ཞིང་ལྡང་བ་དེ་སྲིད་དུ་རིག་པ་བཟླས་པར་བྱའོ། །དེ་ནས་རིག་པ་འཛིན་པས་རྒྱ་མཚོར་འཇུག་པར་བྱ་སྟེ་ཇི་སྲིད་ཉི་མ་འཆར་བར་འགྱུར་བ་དེ་སྲིད་དུ་ཆུར་གནས་
[24a.7]པར་བྱའོ། །དེ་ཙམ་གྱིས་སྐྲ་ལི་ཞིང་འཁྱིལ་བ་ལོ་བརྒྱད་ལོན་པའི་རྣམ་པ་ཅན་སེམས་བསྐྱེད་པས་འདིའི་ཕྱག་ཅ་ཐམས་ཅད་འབྱུང་བར་འགྱུར་རོ། །ལོ་སྟོང་ཕྲག་དྲུག་ཅུར་འཚོ་བར་འགྱུར་རོ། །དཔག་ཚད་སྟོང་ཕྲག་བཅུ་གཅིག་ཏུ་འཕུར་བར་འགྱུར་རོ། །ཐོག་ཕོག་པའི་
[24b]
[24b.1]ཤིང་ལས་བྱུང་བའི་ཕྱག་ན་རྡོ་རྗེ་བྱས་ལ། སྨན་གྱིས་གཟུགས་ཀྱི་རྣམ་པའི་བཅོམ་ལྡན་འདས་མ་པྲི་ཡངྐུའི་ཤིང་ལས་བྱས་པ་སྙིང་པོ་མཉམ་པར་འགྲོ་མ་བྱེད་དུ་གཞུག་གོ། །སྤྱན་རས་གཟིགས་དབང་ཕྱུག་ནིམ་པའི་ཤིང་ལས་བྱུང་བ་བྱེད་དུ་གཞུག་གོ། །ཐམས་ཅད་
[24b.2]ཀྱང་པན་ཀན་མཐར་བྱེད་ཀྱི་འབྲས་བུ་ལ་སོ་སོར་དགོད་པར་བྱའོ། །སྒྲུབ་པ་པོ་པུས་མོ་བཙུགས་པ་ལག་ན་སྤོག་པོར་ཐོགས་པ་བྱེད་དུ་གཞུག་གོ། །དེ་ནས་གོས་གཙང་མ་བགོས་ཏེ་མི་སྨྲ་བའི་བརྟུལ་ཞུགས་ཀྱིས་སྙིང་པོ་མཉམ་པར་འགྲོ་མ་འབུམ་ཕྲག་བཅུ་གཅིག་ཏུ་བཟླས་པར་
[24b.3]བྱའོ། །དེ་ལྟ་བུས་སྔོན་སྤྱད་པ་བྱས་བར་འགྱུར་རོ། །དེ་ནས་བཅྭ་ལྔ་པ་ལ་མཚན་མོ་གསུམ་སྨྱུང་བར་གནས་ཏེ་མཎྜལ་དང་བཅས་པ་བཟའ་ཞིང་དགེ་འདུན་ལ་སྟོན་མོ་དབུལ་བར་བྱའོ། །དེ་ནས་མཚན་མོ་སངས་རྒྱས་བཅོམ་ལྡན་འདས་ལ་མཆོད་པ་རྒྱ་ཆེན་པོ་བྱས་ནས་འབྲས་
[24b.4]བུ་དང་བཅས་པའི་གཏོར་མ་རྣམ་པ་སྣ་ཚོགས་པ་རྗེས་སུ་དབུལ་ཞིང་མར་མེ་སྟོང་སྦར་བར་བྱའོ། །དེ་ནས་བསྲུང་བ་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཨུཏྤ་ལའི་ཕྲེང་བ་ཉི་ཤུ་བྱས་ཏེ་འཕགས་པ་སྤྱན་རས་གཟིགས་དབང་ཕྱུག་གི་ཕྱག་གཡས་སུ་ཕུལ་ལ་ཇི་སྲིད་
[24b.5]ཐམས་ཅད་མཐོང་བར་འགྱུར་བ་དེ་སྲིད་དུ་བཟླས་པར་བྱའོ། །འཇིགས་པར་མི་བྱ་བར་སླར་ཡང་རིག་པ་བཟླས་པར་བྱའོ། །གཡོ་བར་གྱུར་པ་དང་། དེ་དག་བླངས་པས་ཨུཏྤ་ལ་སྔོན་པོའི་འདབ་མ་ལྟར་སྔོ་བསངས་ཀྱིས་རྡོ་རྗེའི་ལུས་དང་། རིག་པ་འཛིན་པ་ཐམས་
[24b.6]ཅད་ཀྱི་སྐལ་བ་བཟང་པོར་འགྱུར་ཞིང་། ལོ་སྟོང་ཕྲག་བརྒྱད་ཅུར་འཚོ་བར་འགྱུར་རོ། །དཔག་ཚད་སྟོང་ཕྲག་བརྒྱད་ཅུ་རྩ་བཞིར་ལྡིང་བར་འགྱུར་རོ། །གང་གི་ཚེ་འཆི་བ་དེའི་ཚེ་རྡོ་རྗེའི་རིགས་སུ་སྐྱེ་བར་འགྱུར་རོ། །མཉམས་པའི་རས་ལ་རི་མོ་མཁན་གསོ་སྦྱོང་ཅན་གྱིས་
[24b.7]བཅོམ་ལྡན་འདས་མ་ཁྲོ་གཉེར་ཅན་མ་འདྲིར་གཞུག་པར་བྱ་སྟེ། སྔོ་བསངས་སྤྱན་གསུམ་པའི་ལྷ་མོ་ཆ་བྱད་དང་རྒྱན་མ་ཉམས་པ་འདྲིར་གཞུག་པར་བྱའོ། །འོག་ཏུ་རྗེས་སུ་སྒྲུབ་པ་པོ་ལག་ན་སྤོས་ཕོར་ཐོགས་པར་བྱའོ། །དེ་ནས་སྒྲུབ་པ་པོས་རས་རིས་ཀྱི་སྤྱན་སྔར་རིག་
[25a]
[25a.1]བ་འབུམ་ཕྲག་གསུམ་བཟླས་པར་བྱའོ། །དེ་ནས་མཚན་མོ་དུར་ཁྲོད་དུ་སོང་ནས་རས་རིས་ཞལ་ཤར་དུ་ཕྱོགས་པར་བཞག་ནས་དྲི་དང་། མེ་ཏོག་དང་། བདུག་པ་ཕུལ་ཏེ་འབྱུང་པོ་ཐམས་ཅད་ས་ལ་དེ་ནས་རིག་པ་འཛིན་པས་ཀུ་ཤའི་ཁྲེས་ལ་ཉེ་བར་འདུག་པ་
[25a.2]གཅིག་པུ་ཐོད་པ་ལ་ཞག་ཆེན་པོའི་དུད་པ་བླངས་ནས་སྙིང་པོ་མཉམ་པར་འགྲོ་མའི་རིག་པ་བཟླས་པར་བྱའོ། །དེ་ནས་རིག་པ་འཛིན་པས་སླར་ཡང་ཇི་སྲིད་དུ་བ་འཐུལ་བ་དང་། འབར་བར་གྱུར་གྱི་བར་དུ་རིག་པ་བཟླས་པར་བྱའོ། །རྒྱལ་བའི་སྤྱན་གཉིས་པ་ལྟ་བུ་དང་། 
[25a.3]དབང་ཕྱུག་ཆེན་པོའི་མདུང་གི་མཚོན་ཆ་ས་དབང་ཕྱུག་ཆེན་པོ་རྣམས་ཐམས་ཅད་རིག་པ་ལས་དབང་དུ་འགྱུར་རོ། །དེ་ནས་མིག་སྨན་སྒྲུབ་པར་འདོད་ན་རྒྱ་མཚོའི་འགྲམ་དུ་སོང་ནས་སྔོན་དུ་བསྙེན་པ་ནི་ཆུ་དང་འོ་མས་ཁྲུས་བྱས་ནས་མི་སྨྲ་བར་རིག་པ་སྟོང་ཕྲག་བརྒྱད་བཟླས་
[25a.4]པར་བྱའོ། །དེ་ནས་རིག་པ་འཛིན་པ་གཙང་མས་གོས་གཙང་མ་བགོས་ཏེ་བ་ལང་གི་པགས་པ་ཙམ་གྱི་གཞི་ལ་ཉེ་བར་བྱུག་བྱས་ནས་དེར་འཕགས་པ་ཕྱག་ན་རྡོ་རྗེའི་གཟུགས་བརྙན་རབ་ཏུ་སོ་སོར་གནས་པ་བྱེད་དུ་གཞུག་གོ། །དེ་ནས་མགོ་བོའི་ཐོད་པ་ལྔ་བླངས་ནས་དྲི་བཟང་
[25a.5]པོའི་ཏིལ་མར་གྱིས་རབ་ཏུ་སྦར་བར་བྱ་སྟེ་དུ་བ་མེད་པར་བྱའོ། །དེ་ནས་རྣམ་པ་སྣ་ཚོགས་གཏོར་མ་བྱས་ནས་མར་གྱི་མར་མེ་ཕུལ་ཏེ་དེ་ནས་མགོ་བོའི་ཐོད་པར་སོ་སོར་བཞག་ནས་ཕྱག་ན་རྡོ་རྗེའི་སྤྱན་སྔར་བསྲུང་བ་བྱས་པས་ཀུ་ཤའི་ཁྲེས་ལ་ཉེ་བར་འདུག་སྟེ་སྟོང་ཕྲག་བརྒྱད་བཟླས་
[25a.6]པར་བྱའོ། །མིག་སྨན་དེ་དྲོ་བར་འགྱུར་རོ། །དེ་ནས་རིག་པ་འཛིན་པ་རིངས་ཐབས་སུ་རིག་པ་ལན་བདུན་ཡོངས་སུ་བཟླས་བར་བྱའོ། །དུ་བ་འཐུལ་བ་དང་། འབར་བར་བྱེད་དོ། །འབར་བ་ན་ཐོད་པ་དེ་བླངས་ནས་ཕྱག་ན་རྡོ་རྗེའི་གནས་སུ་འགྲོའོ། །འདི་ཟར་མའི་མེ་ཏོག་
[25a.7]མཚུངས་པ་སྔོན་མེད་པའི་བྱེ་བ་ཕྲག་དགུའི་དབང་ཕྱུག་ཏུ་འགྱུར་རོ། །དེ་ནས་རྡོ་རྗེ་སྒྲུབ་པར་འདོད་ན་རི་མོ་མཁན་གསོ་སྦྱོང་ལ་གནས་པས་མ་འདྲེས་པའི་ཚོན་གྱིས་བཅོམ་ལྡན་འདས་མ་ཁྲོ་གཉེར་ཅན་མ་དང་། བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་འདྲིར་གཞུག་པར་
[25b]
[25b.1]བྱ་སྟེ། པྲི་ཡངྐུ་ལྟར་སྔོ་བསངས་རྒྱན་ཐམས་ཅད་ཀྱིས་རྣམ་པར་བརྒྱན་པ། སྙིང་པོའི་ཡང་གཡས་པའི་ཕྱག་གིས་རྡོ་རྗེའོ། །དེ་ནས་སྒྲུབ་པ་པོ་རིའི་རྩེ་མོར་མངོན་པར་འཛེགས་ཏེ་མི་སྨྲ་བས་གྲོགས་མེད་པར་ཡང་རུང་སྟེ་འབུམ་ཕྲག་བཅུ་དྲུག་བཟླས་པར་བྱའོ། །དེ་ནས་
[25b.2]བཅྭ་ལྔ་ལ་གཙང་མས་གོས་གཙང་མ་བགོས་ཏེ་རས་རིས་ལ་མཆོད་པ་རྒྱ་ཆེན་པོ་བྱས་ནས་མར་གྱི་མར་མེ་སྦར་ཏེ་དེ་ནས་སྒྲུབ་པ་པོས་བསྲུང་བའི་ཆོ་ག་བྱས་པས་ཀུ་ཤའི་ཁྲེས་ལ་ཉེ་བར་འདུག་སྟེ་རྩེ་མོ་མ་བཅད་པའི་ཀུ་ཤས་སོར་བརྒྱད་པའི་ཚད་ཀྱི་རྩེ་གསུམ་པའི་རྡོ་རྗེ་བྱེད་དུ་གཞུག་
[25b.3]གོ། །རྡོ་རྗེ་དེ་ལག་པ་གཡས་པས་མནན་ནས་ཇི་སྲིད་བཅོམ་ལྡན་འདས་མ་ལ་འོད་ཟེར་བྱུང་བ་དེ་སྲིད་དུ་བཟླས་པར་བྱའོ། །རྡོ་རྗེའི་ཙི་ཊི་ཙི་ཊིའི་སྒྲ་ཐོས་ཏེ་འཇིགས་པར་མི་བྱ་བར་སླར་ཡང་ཡུད་ཙམ་རིག་པ་བཟླས་པར་བྱའོ། །ཇི་སྲིད་རྔ་བོ་ཆེའི་སྒྲ་ཐོས་པ་ན་སླར་ཡང་ཡུད་
[25b.4]ཙམ་དུ་རིག་པ་བཟླས་པར་བྱའོ། །རིག་པ་འཛིན་པ་རིངས་ཐབས་སུ་མར་དང་སྦྲང་རྩིས་བཏགས་པའི་བྱང་ཆུབ་ཤིང་གི་ཡམ་ཤིང་གིས་སྦྱིན་སྲེག་བརྒྱད་བརྒྱ་བྱའོ། །སྦྱིན་སྲེག་ཡོངས་སུ་རྫོགས་ནས་ཀྱང་ཇི་སྲིད་རྡོ་རྗེ་ལ་འོད་ཟེར་འབྱུང་གི་བར་དེ་སྲིད་དུ་བཟླས་པར་བྱའོ། །དེས་
[25b.5]དུས་གསུམ་དུ་ཁྲུས་བྱས་པས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ཕྱག་ན་རྡོ་རྗེ་གཉིས་པ་ལྟ་བུ། སྔོ་བསངས་དང་བའི་ལུས་སུ་གྱུར་ནས་བསྐལ་བར་གནས་སོ། །གང་གི་ཚེ་འཆི་བ་དེའི་ཚེ་རྡོ་རྗེའི་རིགས་སུ་སྐྱེ་བར་འགྱུར་རོ། །དེ་ནས་ལྕགས་ཀྱུ་
[25b.6]སྒྲུབ་པར་འདོད་ན་སྔོན་བཞིན་དུ་སྒྲུབ་པ་པོས་སྔོན་སྤྱོད་པར་བྱའོ། །འོ་མ་དང་ཟན་ཟ་ཞིང་མི་སྨྲ་བས་བ་ལང་གི་གནས་སུ་ཀུ་ཤ་བཏིང་བའི་མལ་སྟན་ལ་གཙང་ཞིང་གོས་གཙང་མ་བགོས་ཏེ། དུས་གསུམ་དུ་ཁྲུས་བྱས་ལ་སྙིང་པོ་མཉམ་པར་འགྲོ་མ་བཟླས་པར་བྱའོ། །དེ་ནས་རྒྱ་
[25b.7]མཚོར་འགྲོ་བའི་ཆུ་ཀླུང་དུ་སོང་ནས་སློང་མོ་ཟ་ཞིང་རྐེད་པ་ཙམ་གྱི་ཆུར་ཞུགས་ནས་འབུམ་བཟླས་པར་བྱའོ། །དགེ་འདུན་ལ་བཟའ་བ་དབུལ་བར་བྱའོ། །དེ་ནས་རི་མོ་མཁན་གསོ་སྦྱོང་ལ་གནས་པས་གཟུགས་བརྙན་འདྲིར་གཞུག་པར་བྱ་སྟེ། གཡས་སུ་འཕགས་པ་སྤྱན་རས་
[26a]
[26a.1]གཟིགས་དབང་ཕྱུག་གསེར་ལྟར་སེར་བ་སྤྱན་གསུམ་པའོ། །དེའི་ཉེ་ལོགས་སུ་བཅོམ་ལྡན་འདས་མ་ཁྲོ་གཉེར་ཅན་མ་འདྲིར་གཞུག་པར་བྱའོ། །རྡོ་རྗེ་འཛིན་པ་ཡང་དེ་བཞིན་གཤེགས་པའི་གཙུག་ཏོར་དུ་རབ་ཏུ་འཇུག་བཞིན་པ་འདྲིར་གཞུག་པར་བྱའོ། །
[26a.2]ཐམས་ཅད་ཀྱང་པདྨའི་གདན་ལ་རབ་ཏུ་གནས་པར་བྱའོ། །དེ་ནས་སྒྲུབ་པ་པོས་མཆོད་པ་རྒྱ་ཆེན་པོ་བྱས་ནས་བཅོམ་ལྡན་འདས་མས་ཀུ་ཤའི་ཁྲེས་ལ་མངོན་པར་བསྔགས་པ་ལ་ཉེ་བར་འདུག་པར་བྱའོ། །དེ་ནས་རིག་པ་འཛིན་པས་རྩེ་མོ་མ་བཅད་པའི་ཀུ་ཤས་ལྕགས་ཀྱུ་བྱས་ནས་
[26a.3]ལག་པ་གཡས་པས་བླངས་ཏེ་ཇི་སྲིད་ལྕགས་ཀྱུ་ལས་འོད་ཟེར་བྱུང་བ་དེ་སྲིད་དུ་དཔག་ཏུ་མེད་པ་བཟླས་པར་བྱའོ། །འོད་ཟེར་དེ་སྒྲུབ་པ་པོ་ལ་བསྐོར་བ་བྱས་ཏེ་ནུབ་པར་འགྱུར་ཏེ། དེ་བཟུང་བས་རིག་པ་འཛིན་པར་འགྱུར་ཏེ་རིག་པ་འཛིན་པ་ཐམས་ཅད་ཀྱང་རྗེས་སུ་འབྲང་བར་
[26a.4]འགྱུར་རོ། །ལྕགས་ཀྱུ་ལག་ན་ཐོགས་པས་རིག་པ་འཛིན་པ་སྟོང་ཕྲག་གི་མངའ་བདག་ཏུ་འགྱུར་རོ། །བསྐལ་པར་གནས་པ་དང་། རླུང་ལྟར་འགྲོ་བ་དང་། ལྷའི་ལུས་དང་། རང་འཆི་བ་ཤེས་པར་བྱེད་དོ། །གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་བར་འགྱུར་རོ། །བྱང་
[26a.5]ཆུབ་སེམས་དཔའ་ཆེན་པོ་འཕགས་པ་ཕྱག་ན་རྡོ་རྗེས་གསུངས་པ་བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་ལེའུ་བཞི་པའོ།། །།དེ་ནས་ཡང་མི་མཇེད་ཀྱི་བདག་པོ་ཚངས་པ་ཆེན་པོ་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་
[26a.6]རས་གཟིགས་དབང་ཕྱུག་གང་ན་བ་དེར་ཉེ་བར་ལྷགས་སོ། །ཉེ་བར་ལྷགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལ་མགོ་བོས་ཕྱག་བྱས་ནས་བསྐོར་བ་བྱས་ནས་མཐའ་གཅིག་ཏུ་འདུག་གོ། །དེ་ནས་ཡང་ཚངས་པ་ཆེན་པོས་བྱང་ཆུབ་སེམས་དཔའ་སེམས་དཔའ་
[26a.7]ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བདག་གི་རིག་པའི་རྒྱལ་མོའི་ཆོ་ག་འཆད་དོ། །བྱང་ཆུབ་སེམས་དཔས་སྨྲས་པ། ཚངས་པ་ཆེན་པོ་ལེགས་སོ་ལེགས་སོ། །སེམས་ཅན་ཐམས་ཅད་ལ་ཕན་པ་དང་བདེ་བའི་ཆེད་དུ་རིག་པའི་རྒྱལ་མོ་ཆེན་
[26b]
[26b.1]མོའི་ཆོ་ག་གསུངས་ཤིག །དེ་ནས་ཡང་ཚངས་པ་ཆེན་པོས་ཆོ་ག་གསུངས་པ། རིགས་ཀྱི་བུ་གང་ལ་ལ་རིག་པའི་རྒྱལ་མོ་སྨྲ་བར་གྱུར་པའམ་འཆང་བར་གྱུར་པ་དེ་ལ་བདག་རྟག་ཏུ་རྗེས་སུ་འབྲང་བར་བགྱིའོ། །གང་དང་གང་དུ་སྐྱེ་བ་དེ་དང་དེར། བདག་འདི་ལ་སངས་རྒྱས་
[26b.2]རྗེས་སུ་དྲན་པ་རྗེས་སུ་སྦྱིན་པར་བགྱི་ཞིང་། རྟག་ཏུ་སྐྱེ་བ་དྲན་པར་འགྱུར་རོ། །རིགས་དམའ་བར་སྐྱེ་བར་མི་འགྱུར་རོ། །བཀླགས་པས་ལས་རྣམས་འགྲུབ་པར་འགྱུར་རོ། །ཆོམ་རྐུན་གྱི་དབུས་སུ་སོང་བས་ཡིད་ལ་བྱའོ། །སྦྲུལ་གྱི་འཇིགས་པ་དང་། གནམ་
[26b.3]ལྕགས་ལྟུང་བ་ལ་ལན་ཅིག་བརྗོད་པར་བྱའོ། །ཁྲོས་པའི་མདུན་དུ་དྲན་པར་བྱས་ན་དཔལ་རབ་ཏུ་སྟེར་རོ། །གདོན་གསོ་བར་འདོད་ན་ལན་བདུན་མངོན་པར་བསྔགས་ལ་སྲང་གིས་བསྲེགས་པར་བྱས་ན་གྲོལ་ལོ། །ཕྱག་རྒྱ་དབྱེ་བར་འདོད་ན་གདོང་ལ་ལན་བདུན་མངོན་པར་བསྔགས་
[26b.4]ནས་བལྟ་པར་བྱ་སྟེ་ཕྱག་རྒྱ་དབྱེ་བ་བྱས་པར་འགྱུར་རོ། །ཡུངས་ཀར་ལ་དཀྱིལ་འཁོར་བཅིངས་བའོ། །ཕུར་བུས་ཁང་བཟངས་སྦྱོང་བའོ། །ཕུར་བུ་ཉིད་ཀྱིས་མཚམས་བཅིངས་པའོ། །གང་དུ་རྡོ་རྗེ་གནས་པའི་གནས་དེར་བཅོམ་ལྡན་འདས་མའི་སྙིང་པོ་མཉམ་
[26b.5]པར་འགྲོ་མ་ལན་བརྒྱད་བརྒྱར་བཟླས་པར་བྱའོ། །རྡོ་རྗེ་རྣམས་བཅིངས་བ་བྱས་པར་འགྱུར་རོ། །རྡོ་རྗེ་དབྱེ་བར་བྱ་བར་འདོད་ན། དུག་དང་། ལིང་ག་དང་། ཀ་ར་བཱི་རའི་མེ་ཏོག་དང་། ལུག་གི་རྭ་སྟེ་འདི་རྣམས་ཆ་མཉམ་པར་བྱས་ལ་རིག་པ་བརྒྱད་བརྒྱར་མངོན་པར་
[26b.6]བསྔགས་པར་བྱས་ནས་རྡོ་རྗེའི་མེ་ལ་དེ་རབ་ཏུ་བྱུག་པར་བྱའོ། །རྡོ་རྗེ་རྣམ་པར་དབྱེ་བ་བྱས་པར་འགྱུར་རོ། །ནོར་སྒྲུབ་པར་འདོད་ན་སྔ་མ་བཞིན་དུ་སྔོན་སྤྱད་པ་བྱས་ལ་རི་མོ་མཁན་གསོ་སྦྱོང་ལ་གནས་པས་མ་ཉམས་པའི་རས་སྐྲ་དང་བྲལ་བ་ལ་སངས་རྒྱས་བཅོམ་ལྡན་
[26b.7]འདས་ཀྱི་གཟུགས་བརྙན་ཆོས་སྟོན་པར་མཛད་བཞིན་པ་འདྲིར་གཞུག་པར་བྱའོ། །གཡས་སུ་འཕགས་པ་སྤྱན་རས་གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ་རལ་པའི་ཅོད་པན་འཆང་བ། འོད་དཔག་མེད་དབུ་ལ་བཞུགས་པ། རྒྱན་ཐམས་ཅད་ཀྱིས་རྣམ་
[27a]
[27a.1]པར་བརྒྱན་པའོ། །གཡོན་དུ་རྡོ་རྗེ་འཛིན་པ་སྔོ་བསངས་རྒྱན་ཐམས་ཅད་ཀྱིས་རྣམ་པར་བརྒྱན་པ་ཕྱག་ན་རྡོ་རྗེ་ཐོགས་པའོ། །འཕགས་པ་སྤྱན་རས་གཟིགས་ཀྱི་ཉེ་ལོགས་ན་བཅོམ་ལྡན་འདས་མ་ཁྲོ་གཉེར་ཅན་པྲི་ཡངྐུ་ལྟར་སྔོ་བསངས་འདྲིར་གཞུག་པར་
[27a.2]བྱའོ། །བཅོམ་ལྡན་འདས་མའི་ཉེ་ལོགས་སུ་རིག་པའི་རྒྱལ་མོ་ཆེན་མོ་འདྲིར་གཞུག་པར་བྱའོ། །ཚངས་པ་ཡང་ལག་ན་རིལ་བ་སྤྱི་བླུགས་ཐོགས་པའོ། །འོག་ཏུ་ལོག་འདྲེན་སྣ་ཚོགས་པའི་གཟུགས་ཅན་འདྲིར་གཞུག་པར་བྱའོ། །ལྷ་ཐམས་ཅད་ཀྱང་པདྨའི་
[27a.3]གདན་ལ་གནས་པར་བྱའོ། །སྒྲུབ་པ་པོ་ནི་སྔོན་བཞིན་ནོ། །དེ་ནས་སྒྲུབ་པ་པོས་བཅྭ་ལྔ་ལ་གཞོན་ནུ་མས་བཀལ་བའི་སྲད་བུ་ལ་སྔར་བཞིན་རྒྱུ་སྐར་རྒྱལ་ལ་བསྒྲིལ་བའི་མཆོད་ཕྱིར་ཐོགས་བྱས་ལ་དེ་ནས་རས་རིས་ལ་མཆོད་པ་རྒྱ་ཆེན་པོ་བྱས་ནས་གཏོར་མ་རྣམ་པ་སྣ་ཚོགས་
[27a.4]དབུལ་ལ་མར་གྱི་མར་མེ་ཡང་སྦར་བར་བྱའོ། །དེ་ནས་རིག་པ་འཛིན་པས་ཀུ་ཤའི་ཁྲེས་ལ་ཉེ་བར་འདུག་སྟེ་མཆོད་ཕྱིར་ཐོགས་ལན་བདུན་མངོན་པར་བསྔགས་པ་བྱས་ནས་འཕགས་པ་སྤྱན་རས་གཟིགས་དབང་ཕྱུག་གི་ཕྱག་གཡས་པར་དབུལ་བར་བྱའོ། །རིག་པ་འཛིན་པ་རྣམས་
[27a.5]ཀྱང་གཡས་པའི་ཕྱག་བརྒྱད་ཀྱིས་རེག་གོ། །ཇི་སྲིད་དྲོ་བར་གྱུར་པའམ། དུ་བ་འཐུལ་བའམ། འབར་བར་གྱུར་པ་དེ་སྲིད་དུ་རིག་པ་བཟླས་པར་བྱའོ། །འབར་བ་ན་ཡིད་ཀྱིས་མཆོད་ཡོན་དབུལ་ལོ། །དེ་ནས་རིག་པ་འཛིན་པས་ཚངས་པ་ཡིད་ལ་བྱའོ། །དྲན་པ་
[27a.6]ཙམ་གྱིས་དབྱུག་པའི་ཤིང་དུ་འགྱུར་རོ། །ཡུངས་ཀར་ལ་ལན་བརྒྱ་བཟླས་པ་བསྣུན་པར་བྱ་སྟེ་མཆོད་ཕྱིར་ཐོགས་སུ་འགྱུར་རོ། །བཅོམ་ལྡན་འདས་མ་དྲན་པ་ཉིད་ཀྱི་རྗེས་སུ་བླང་བར་བྱ་སྟེ། བླངས་པ་ཙམ་གྱིས་སྐྲ་ལི་ཞིང་འཁྱིལ་པ་ལོ་བརྒྱད་གཉིས་ལོན་པའི་རྣམ་པ་
[27a.7]དཀར་ཞིང་དང་བའི་ལུས་རིག་པ་འཛིན་པ་ས་བཅུ་གཉིས་ཀྱི་མངའ་བདག་ཏུ་འགྱུར་རོ། །ཚངས་པའི་འཇིག་རྟེན་དུ་འགྲོའོ། །གང་གི་ཚེ་འཕོ་བ་དེའི་ཚེ་སླར་ཡང་རིག་པ་ཉམས་སུ་མྱོང་བར་འགྱུར་རོ། །སྒྲུབ་པ་གཞན་ཡང་སྔར་བཞིན་དུ་རིག་པ་འཛིན་པས་དུར་ཁྲོད་དུ་བཅོམ་
[27b]
[27b.1]ལྡན་འདས་མའི་སྙིང་པོ་མཉམ་པར་འགྲོ་མ་བཟླས་པར་བྱའོ། །དེ་ནས་སློང་མོའི་ཟས་ཟ་ཞིང་ཤི་བའི་རས་བླངས་ནས་རྫས་འདི་རྣམས་ཀྱིས་བཀྲུ་བར་བྱ་སྟེ། ཙནྡན་དང་། རྒྱ་སྤོས་དང་། ཕུ་ཤེལ་ཙེ་དང་། བཱ་ལ་ཀ་དང་། རཱ་ཛ་ཧཱ་སྟེ་རྫས་འདི་རྣམས་གཅིག་ཏུ་བྱས་ནས་
[27b.2]བཀྲུ་བར་བྱའོ། །མི་བློ་གྲོས་དང་ལྡན་པས་བཀྲུས་པ་དེ་ལ་ཉི་མ་བདུན་དུ་བདུག་སྤོས་དབུལ་བར་བྱའོ། །དེ་ནས་རིག་པ་འཛིན་པས་བཅྭ་ལྔ་ལ་དུར་ཁྲོད་དུ་སོང་ནས་བ་ལང་གི་པགས་པ་ཙམ་གྱི་ཐང་ལ་ཉེ་བར་བྱུགས་ནས་དྲི་དང་མེ་ཏོག་ལ་སོགས་པས་མཆོད་དོ། །འབྱུང་པོ་
[27b.3]ཐམས་ཅད་པའི་གཏོར་མ་བྱས་ནས་དེ་ནས་སྒྲུབ་པ་པོས་ཐོད་པ་ལ་ཉེ་བར་འདུག་སྟེ་རས་དེས་ཀུན་ནས་གཡོགས་པས་སྲུང་བ་བྱས་པས་ཇི་སྲིད་དྲོ་བའམ། དུ་བ་འཐུལ་བ་དང་། འབར་བར་གྱུར་གྱི་བར་དུ་རིག་པ་བཟླས་པར་བྱའོ། །དྲོ་བར་གྱུར་པས་ནི་དབང་དུ་བྱེད་དོ། །དུ་བ་
[27b.4]འཐུལ་བས་ནི་མི་སྣང་བར་འགྱུར་རོ། །འབར་བས་ནི་སྐྲ་ལི་ཞིང་འཁྱིལ་པ་ལུས་དཀར་པོ་རིག་པ་འཛིན་པ་དྲུག་ཅུའི་མངའ་བདག་ཏུ་འགྱུར་རོ། །ཇི་ལྟར་ཡང་རས་དེ་ཀུན་ཏུ་གཡོགས་པ་ཙམ་གྱིས་ཀྱང་བདག་ཉིད་དུ་བྱེད་དོ། །དེའི་ཚེ་རིག་པ་འཛིན་པ་རྣམས་ལའང་ཆ་
[27b.5]ཤས་སྦྱིན་པར་འགྱུར་རོ། །གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་བར་འགྱུར་རོ། །དེ་ནས་བགྲང་ཕྲེང་སྒྲུབ་པར་འདོད་ན་སྔོན་བཞིན་དུ་རྒྱ་མཚོར་འབུམ་ཕྲག་ལྔ་བཟླས་པར་བྱའོ། །དེ་ནས་ཀུ་ཤ་ལས་བྱུང་བའི་བགྲང་ཕྲེང་བྱས་ལ་མདུད་པ་ཉི་ཤུ་རྩ་ལྔ་བྱའོ། །དེ་ནས་
[27b.6]དུར་ཁྲོད་དུ་སོང་ནས་དཀྱིལ་འཁོར་གྲུ་བཞི་པ་ཉེ་བར་བྱུགས་ཏེ་དེ་ནས་རིག་པ་འཛིན་པས་རོ་དང་སྐྱི་བུང་བཞག་ནས་བར་དུ་གཞག་པར་བྱའོ། །དྲི་དང་མེ་ཏོག་ལ་སོགས་པས་མཆོད་པ་བྱས་ནས་གཏོར་མ་རྒྱ་ཆེན་པོ་དབུལ་ལོ། །དེ་ནས་སྒྲུབ་པ་པོས་རོའི་བྲང་ཁར་ཉེ་བར་འདུག་སྟེ་
[27b.7]བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་བཟླས་པར་བྱའོ། །རྣམ་པ་སྣ་ཚོགས་པའི་བགེགས་ཆར་ལྟ་བུ་ལ་འཇིགས་པར་མི་བྱའོ། །ཇི་སྲིད་ཙམ་གདུང་དུ་འགྱུར་ཏེ། ཡིད་ཀྱིས་མཆོད་ཡོན་ཕུལ་ནས་སླར་ཡང་ཇི་སྲིད་བགྲང་ཕྲེང་དུ་འགྱུར་གྱི་བར་དུ་བཟླས་
[28a]
[28a.1]པར་བྱའོ། །སླར་ཡང་སྒྲུབ་པ་པོས་འཆད་བཞིན་པས་བཅོམ་ལྡན་འདས་མ་ལན་བདུན་བཟླས་པར་བྱའོ། །དེ་ནས་ཀུན་ནས་འོད་ཟེར་འབྱུང་སྟེ་རིག་པ་དྲན་པས་གཟུང་བར་བྱའོ། །བཟུང་བ་ཙམ་གྱིས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་
[28a.2]རྣམ་པ་འདོད་པའི་གཟུགས་ཅན་ཉི་མ་འཆར་ཀའི་འོད་རིག་པ་འཛིན་པ་སྟོང་ཕྲག་གིས་ཡོངས་སུ་བསྐོར་བ། སྐད་ཅིག་ཐང་ཅིག་ཡུད་ཙམ་ལ་ཚངས་པའི་འཇིག་རྟེན་དུ་འགྲོ་ཞིང་ཚངས་པར་ཡང་འགྱུར་རོ། །གང་གི་ཚེ་འཆི་བ་དེའི་ཚེ་དྲི་མ་མེད་པའི་འཇིག་རྟེན་དུ་སྐྱེ་བར་འགྱུར་རོ། །
[28a.3]དེ་ནས་ལྷ་མ་ཡིན་གྱི་བུ་མོ་ལ་ལོངས་སྤྱོད་པར་འདོད་ན་སློང་མོ་བཟའ་ཞིང་། རིའི་རྩེ་མོར་རིག་པ་སྙིང་པོ་མཉམ་པར་འགྲོ་མ་འབུམ་ཕྲག་ལྔ་བཟླས་པར་བྱའོ། །དེ་ནས་རི་མོ་མཁན་གསོ་སྦྱོང་ལ་གནས་པས་བཅོམ་ལྡན་འདས་ཀྱི་གཟུགས་བརྙན་ཆོས་འཆད་བཞིན་པ་འདྲིར་
[28a.4]གཞུག་པར་བྱའོ། །དེའི་སྤྱན་སྔར་ཡིད་ཀྱིས་སྔགས་ཐམས་ཅད་སྟེན་པར་བྱེད་ན། ལྷ་མ་ཡིན་གྱི་རྫས་རྣམས་དབང་དུ་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་ཚངས་པས་གསུངས་པ་ལེའུ་ལྔ་པའོ།། །།དེ་ནས་གླང་པོའི་རྒྱལ་པོ་
[28a.5]ཕུར་བུ་གསུམ་པས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གང་ན་བ་དེར་ཉེ་བར་ལྷགས་སོ། །ཉེ་བར་ལྷགས་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ལ་བསྐོར་བ་བྱས་ནས་ཞབས་གཉིས་ལ་མགོ་བོས་ཕྱག་བྱས་ནས་བྱང་ཆུབ་
[28a.6]སེམས་དཔའ་ཆེན་པོ་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་ཆེན་པོ་རིག་པའི་རྒྱལ་པོ་འདིའི་ཆོ་ག་བཤད་པར་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་གླང་པོའི་རྒྱལ་པོ་ཕུར་བུ་གསུམ་པ་ལ་འདི་སྐད་
[28a.7]ཅེས་སྨྲས་སོ། །གླང་པོའི་རྒྱལ་པོ་གང་ཁྱེད་སེམས་ཅན་གྱི་དོན་དུ་ཆོ་ག་འཆད་པ་ལེགས་སོ་ལེགས་སོ། །དེས་ན་གང་ཁྱོད་སྨྲོས་ཤིག །གླང་པོའི་རྒྱལ་པོ་ཕུར་བུ་གསུམ་པས་སྨྲས་པ། ཚེས་གྲངས་མེད་ཅིང་རྒྱུ་སྐར་མེད། སྨྱུང་བར་གནས་པ་མེད་པར་བསྒྲུབ་པར་བྱ་
[28b]
[28b.1]སྟེ། བུད་མེད་ཀྱི་རོ་བླངས་ནས་དུར་ཁྲོད་དུ་བ་ལང་གི་པགས་པ་ཙམ་གྱི་ཐང་ལ་ཉེ་བར་བྱུག་པ་བྱས་ནས་ཤར་དུ་མགོ་བོ་བཞག་ནས་དྲི་དང་མེ་ཏོག་ལ་སོགས་པ་རྣམས་ཀྱི་མཆོད་པས་མཆོད་དེ། དེའི་བྷ་གར་མིག་སྨན་བཅུག་ནས་ཇི་སྲིད་དུ་འགྲོ་བར་གྱུར་པ་དེ་སྲིད་དུ་བཟླས་པར་བྱའོ། །
[28b.2]དེས་རྒྱལ་བའི་སྤྱན་དང་མཚུངས་པར་འགྱུར་ཏེ་ལོ་སྟོང་ཕྲག་བཞིར་འཚོ་བར་འགྱུར་རོ། །ནག་པོའི་བཅུ་བཞི་ལ་སྐྱེས་བུ་ཤི་བ་དེའི་ཡན་ལག་ལས་སྐྱེས་པ་བླངས་ནས་སྐམ་པོར་བྱས་ཏེ་བསྐ་བས་བཀྲུ་བར་བྱའོ། །དྲི་དང་མེ་ཏོག་ལ་སོགས་པ་རྣམས་ཀྱིས་མངོན་པར་མཆོད་
[28b.3]ནས། ཕྱི་མའི་ནག་པའི་བཅུ་བཞི་ལ་དབང་ཕྱུག་ཆེན་པོའི་གནས་སུ་སོང་ནས། འབྱུང་པོ་ཐམས་ཅད་པའི་གཏོར་མ་བྱས་ཏེ་དབང་ཕྱུག་ཆེན་པོ་གཡས་ཀྱི་ལུས་ལ་བཞག་ནས་ཁམ་ཕོར་ཁ་སྦྱར་དུ་གནས་པའི་དེའི་ཡན་ལག་ལས་སྐྱེས་པ་བྱས་ནས་རིག་པ་སྟོང་ཕྲག་བརྒྱད་
[28b.4]བཟླས་པར་བྱའོ། །དེ་ནས་དངོས་གྲུབ་ཀྱི་མཚན་མ་ཁམ་ཕོར་ཁ་སྦྱར་གཡོ་བར་བྱེད་དེ། རིག་པ་དྲན་པས་བླང་བར་བྱའོ། །བླངས་པ་ཙམ་ལ་མི་སྣང་བར་འགྱུར་རོ། །དཔག་ཚད་སྟོང་དུ་འགྲོའོ། །ལོ་སྟོང་ཕྲག་ལྔར་འཚོ་བར་བྱེད་དེ། ནག་པོའི་བརྒྱད་པའམ། 
[28b.5]ནག་པོའི་བཅུ་བཞི་པ་ལ་དུར་ཁྲོད་དུ་སོང་ནས་མ་སྐྱེས་པར་ཤི་བའི་བྱིས་པའི་དབང་པོ་ལྔ་བླངས་ནས་རིལ་བུར་བྱས་ཏེ་ལྕགས་གསུམ་གྱིས་ཡོངས་སུ་དཀྲིས་ནས་དེ་ནས་དཀྱིལ་འཁོར་ཉེ་བར་བྱུགས་ཏེ་ཐོད་པའི་ནང་དུ་བཞག་ནས་རིག་པ་སྙིང་པོ་མཉམ་པར་འགྲོ་མ་སྟོང་ཕྲག་བརྒྱད་
[28b.6]བཟླས་པར་བྱའོ། །རིལ་བུ་ཁར་བཅུག་པས་མི་སྣང་བར་འགྱུར་རོ། །ལོ་སྟོང་ཕྲག་དྲུག་འཚོ་བར་འགྱུར་རོ། །དཔག་ཚད་བརྒྱར་འགྲོ་བར་འགྱུར་རོ། །མཉམས་པའི་རས་ལ་རི་མོ་མཁན་གསོ་སྦྱོང་ལ་གནས་པས་བཅོམ་ལྡན་འདས་མ་སྙིང་པོ་མཉམ་པར་འགྲོ་མ་འདྲིར་
[28b.7]གཞུག་པར་བྱའོ། །གླང་པོའི་རྒྱལ་པོ་ཕུར་བུ་གསུམ་པ་འདྲིར་གཞུག་པར་བྱའོ། །བགེགས་ཀྱི་གཟུགས་ཁ་འོག་ཏུ་བལྟས་པ་རྣམ་པར་འགྱུར་བའི་རྣམ་པ་འདྲིར་གཞུག་པར་བྱའོ། །འོག་ན་སྒྲུབ་པ་པོ་ལག་ན་སྤོས་ཕོར་ཐོགས་པའོ། །དེ་ནས་རས་རིས་ཀྱི་སྤྱན་སྔར་
[29a]
[29a.1]འབུམ་ཕྲག་གསུམ་བཟླས་པར་བྱའོ། །དེ་ནས་རིག་པ་འཛིན་པས་ལེགས་པར་ངེས་པ་སྐྱེས་པའི་རོ་བླངས་ནས་དུར་ཁྲོད་དུ་དྲི་དང་མེ་ཏོག་ལ་སོགས་པས་བཅོམ་ལྡན་འདས་མ་མཆོད་ནས་འབྱུང་པོ་ཐམས་ཅད་པའི་གཏོར་མ་བྱས་ཏེ་གྲོགས་བཟང་པོས་བསྲུང་བ་
[29a.2]བྱས་པ། གཙང་མས་གོས་གཙང་མ་བགོས་ཏེ་རོའི་དཔྲལ་བར་རྐང་པ་བྱིན་ནས་གནས་པས་རིག་པ་བཟླས་པར་བྱའོ། །ཇི་སྲིད་ན་ལྡང་བར་བྱེད་དེ། འཇིགས་པར་མི་བྱའོ། །དེ་ནས་རིག་པ་འཛིན་པས་ཡུངས་ཀར་ལ་ལན་བདུན་བཟླས་ནས་བརྡེག་པར་བྱ་སྟེ་གནོན་པར་འགྱུར་
[29a.3]རོ། །དེ་ནས་རིག་པ་འཛིན་པས་རིག་པ་བཟླས་ཏེ་ལག་པ་གཡས་པས་རེག་པར་བྱའོ། །རེག་པ་ཙམ་གྱིས་ཁ་རུ་སྟ་མཐོང་བར་འགྱུར་རོ། །རིག་པ་བཟླས་ལ་བླང་བར་བྱའོ། །བླངས་པ་ཙམ་གྱིས་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ལག་
[29a.4]པ་བཞི་པ། གླང་པོའི་རིག་པ་འཛིན་པ། རིག་པ་འཛིན་པ་དྲུག་གིས་བསྐོར་བ། རླུང་ལྟར་འགྲོ་བ། བསྐལ་པར་གནས་པར་འགྱུར་རོ། །གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་བར་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ཕུར་བུ་གསུམ་པས་བཤད་
[29a.5]པ་ལེའུ་དྲུག་པའོ།། །།དེ་ནས་དབང་ལྡན་འབྱུང་པོའི་བདག་པོ་ནི་དེའི་རིག་པས་དགའ་ནས་ཆོ་ག་གསུངས་པ། རི་མོ་མཁན་གསོ་སྦྱོང་ལ་གནས་པས་སངས་རྒྱས་བཅོམ་ལྡན་འདས་ཀྱི་གཟུགས་བརྙན་འདྲིར་གཞུག་པར་བྱའོ། །འཕགས་པ་སྤྱན་རས་གཟིགས་
[29a.6]དབང་ཕྱུག་ཕྱག་ན་པདྨ་བསྣམས་པ་འདྲིར་གཞུག་པར་བྱའོ། །གཡོན་དུ་འཕགས་པ་ཕྱག་ན་རྡོ་རྗེ་ཟར་མའི་མེ་ཏོག་དང་འདྲ་བ་འདྲིར་གཞུག་པར་བྱའོ། །འཕགས་པ་སྤྱན་རས་གཟིགས་ཀྱི་ཉེ་ལོགས་སུ་བཅོམ་ལྡན་འདས་མ་པྲི་ཡངྐུ་ལྟར་སྔོ་བསངས་རྒྱན་ཐམས་ཅད་
[29a.7]ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །ལྷའི་བུ་རྣམས་ཀྱང་མེ་ཏོག་རབ་ཏུ་འཐོར་བཞིན་པ་འདྲིར་གཞུག་པར་བྱའོ། །འོག་ཏུ་སྒྲུབ་པ་པོ་ལག་ན་སྤོས་པོར་ཐོགས་པ་འདྲིར་གཞུག་པར་བྱ། དེ་ནས་རིག་པ་འཛིན་པ་ཟླ་བ་གཅིག་ཏུ་འོ་མ་དང་ནས་ཟན་བཟའ་ཞིང་
[29b]
[29b.1]རས་རིས་ཀྱི་སྤྱན་སྔར་རིག་པ་བཟླས་པར་བྱའོ། །དེ་ནས་མགོ་བོ་ལྔའི་ཐོད་པ་བླངས་ཏེ་གསུམ་གྱིས་སྒྱེད་པུ་གསུམ་བྱས་ཏེ་ཐོད་པ་གཅིག་ཞག་གིས་བཀང་ནས། །དེ་ནས་རིག་པ་འཛིན་པས་འབྱུང་པོ་ཐམས་ཅད་པའི་གཏོར་མ་བྱ། ཐོད་པ་ལྔ་པ་ལ་ཉེ་བར་འདུག་ནས་ཡུངས་ཀར་རེ་རེ་
[29b.2]ལ་ལན་བདུན་བདུན་མངོན་པར་བསྔགས་པ་བྱས་ནས་སྦྱིན་སྲེག་བརྒྱད་བརྒྱ་བྱའོ། །སྦྱིན་སྲེག་དེ་རྫོགས་པ་ན་ལྦུ་བ་འབྱུང་སྟེ་ལག་པ་གཡས་པས་མནན་ནས་བརྒྱད་བརྒྱ་བཟླས་པར་བྱའོ། །དེ་ནས་ངུ་བའི་སྒྲ་ཐོས་ཏེ་འཇིགས་པར་མི་བྱའོ། །དེ་ནས་རིག་པ་འཛིན་པས་རིངས་
[29b.3]ཐབས་སུ་ཡུངས་ཀར་དཀར་པོ་ལ་ལན་བདུན་བསྔགས་པས་གཞུ་བར་བྱ་སྟེ་སྐྱེས་བུར་འགྱུར་རོ། །རིག་པ་དྲན་པས་སྟོད་ཅིག་སྟོད་ཅིག་ཅེས་བརྗོད་པར་བྱའོ། །སྭ་ཏི་ཀ་རུ་འགྱུར་རོ། །དེ་ནས་རིག་པ་འཛིན་པས་ལྡོང་རོས་ལ་ལན་བདུན་བསྔགས་པས་དེ་ལ་ཐིག་ལེ་བྱས་
[29b.4]པས་གླང་པོའི་དབང་པོར་འགྱུར་རོ། །དེ་ལ་ཞོན་ཏེ་ཞོན་པ་ཙམ་ལ་སྐྲ་ལི་ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ་ཅན། དཀར་ཞིང་དང་བའི་ལུས་གླང་པོ་ཆེ་ལ་ཞོན་པ་ལོ་སྟོང་ཕྲག་བརྒྱད་དུ་འཚོ་བར་འགྱུར་ཏེ། དཔག་ཚད་སྟོང་ཕྲག་བཅྭ་བརྒྱད་དུ་འཕུར་བར་
[29b.5]འགྱུར་རོ། །གང་གི་ཚེ་འཆི་བ་དེའི་ཚེ་དགའ་ལྡན་ལྷའི་གནས་སུ་སྐྱེ་བར་འགྱུར་རོ། །ཚེས་གྲངས་མེད་ཅིང་རྒྱུ་སྐར་མེད། སྨྱུང་བར་གནས་པ་མེད་དེ་བསྒྲུབ་པར་བྱའོ། །སྐྱེས་བུ་ཤི་བའི་རོ་བླངས་ཏེ་ཆུ་ཀླུང་གི་འགྲམ་དུ་དྲིའི་ཆུས་ཁྲུས་བྱས་ནས་རྣམ་པ་སྣ་ཚོགས་པའི་
[29b.6]གོས་གསར་པ་དང་། རྒྱན་གྱིས་བརྒྱན་པར་བྱས་ནས་མགོ་བོ་ཤར་དུ་གཞག་པར་བྱའོ། །སྒྲུབ་པ་པོས་གྲོགས་བཟང་པོ་བསྲུང་བ་བྱས་ལ་ཀུ་ཤའི་ཁྲེས་ལ་ཉེ་བར་འདུག་སྟེ་ཡུངས་ཀར་དཀར་པོ་ལ་ལན་བདུན་མངོན་པར་བསྔགས་ནས་ཁར་གཞུག་པར་བྱ་ཞིང་རིག་པ་བཟླས་སོ། །
[29b.7]ཇི་སྲིད་དུ་མི་རོའི་ཁ་གདངས་པར་འགྱུར་རོ། །དེ་ནས་སྒྲུབ་པ་པོ་འཇིགས་པ་མེད་པར་གྱུར་པས་རྐང་པ་གཡོན་པས་བྲང་ཁར་མནན་ནས་སྒྲ་དྲག་པོ་འབྱུང་བར་མི་བྱེད་པ་དེ་སྲིད་དུ་རིག་པ་བཟླས་པར་བྱའོ། །ཇི་སྲིད་དུ་དུ་བ་འཐུལ་བར་བྱེད་དེ། འཇིགས་པ་མེད་པས་དཔྲལ་
[30a]
[30a.1]བར་ལན་བདུན་བཟླས་པའི་ཡུངས་ཀར་གྱིས་བཞུ་བར་བྱའོ། །ཁ་ནས་སྦྲུལ་མཐོང་བར་འགྱུར་ཏེ་འཇིགས་པར་མི་བྱ་བར་རིག་པ་དྲན་པས་རེག་པར་བྱའོ། །རེག་པ་ཙམ་གྱིས་རལ་གྲིར་འགྱུར་རོ། །སྙིང་པོ་དྲན་པས་གཟུང་བར་བྱའོ། །བཟུང་བ་ཙམ་གྱིས་སྐྲ་
[30a.2]ལི་ཞིང་ལོ་བརྒྱད་གཉིས་ལོན་པའི་རྣམ་པ་གླང་པོའི་རིག་པ་འཛིན་པ་ཐམས་ཅད་ཀྱི་བདག་པོར་ཐོགས་པ་མེད་པར་འགྱུར་ཏེ་ལོ་སྟོང་དྲུག་ཅུར་འཚོ་བར་འགྱུར་རོ། །མདུང་ཐུང་གི་སྒྲུབ་པར་འགྱུར་ཏེ་སྔར་བཞིན་དུ་འོ་མ་དང་། ནས་ཟན་བཟའ་ཞིང་རི་བོའི་རྩེ་མོར་འཛེགས་ཏེ་འབུམ་
[30a.3]ཕྲག་གསུམ་བཟླས་པར་བྱའོ། །དེ་ནས་རིག་པ་འཛིན་པས་དུར་ཁྲོད་ཀྱི་ཐལ་བ་དང་། གྲོག་མཁར་གྱིས་ལ་འོ་མས་སྦྲུས་ཏེ་སྔར་བཞིན་དུ་འོ་མ་དང་ནས་ཟན་བཟའ་ཞིང་། རིའི་རྩེ་མོར་འཛེགས་ཏེ་འབུམ་ཕྲག་གསུམ་བཟླས་པར་བྱའོ། །དེ་ནས་རིག་པ་འཛིན་པས་
[30a.4]དུར་ཁྲོད་ཀྱི་ཐལ་བ་དང་གྲོག་མཁར་གྱིས་ལ་འོ་མས་སྦྲུས་ཏེ་རྨ་བྱའི་གཟུགས་བྱ། བདེ་བར་གཤེགས་པའི་མཐོ་གང་གི་ཚད་ཀྱིས་མ་འདྲེས་པའི་ཚོན་གྱིས་འདྲིར་གཞུག་པར་བྱའོ། །དེ་ནས་དུར་ཁྲོད་དུ་སོང་ནས་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ། དྲི་དང་། 
[30a.5]མེ་ཏོག་དང་བདུག་པ་ལ་སོགས་པས་མངོན་པར་མཆོད་ནས་འབྱུང་པོའི་གཏོར་མ་བྱས་ནས། དེ་ནས་གཙང་མས་གོས་གཙང་མ་བགོས་ཏེ་ཐོད་པ་ལ་ཉེ་བར་འདུག་སྟེ། ཐོད་པ་གཉིས་པར་རྨ་བྱ་བཞག་ནས་ཇི་སྲིད་རྨ་བྱ་གཡོ་བར་བྱེད་པ་དེ་སྲིད་དུ་བཟླས་པར་བྱའོ། །དེ་ནས་
[30a.6]རིག་པ་འཛིན་པས་ས་ལ་མ་ལྷུང་བའི་མེ་ཏོག་ལ་ལན་བདུན་མངོན་པར་བསྔགས་པ་རྣམས་ཀྱིས་མཆོད་ཡོན་དབུལ་ལོ། །སླར་ཡང་རིག་པ་བཟླས་པར་བྱའོ། །ཕྱོགས་ནས་ལྷན་ཅིག་འོང་བར་བྱེད་དེ། འཇིགས་པར་མི་བྱ་བར་སྙིང་པོ་དྲན་པས་རྨ་བྱ་ལ་རེག་པར་བྱ་སྟེ། 
[30a.7]བུད་མེད་དུ་འགྱུར་རོ། །དེས་བུ་ཅི་བགྱི་ཞེས་སྨྲ་བར་འགྱུར་རོ། །དེ་ལ་བདག་གི་ལུས་སུ་གནས་པར་མཛོད་ཅིག་ཅེས་བརྗོད་པར་བྱའོ། །དེ་ནས་དེ་རིག་པ་འཛིན་པའི་ལག་མཐིལ་དུ་མི་སྣང་བར་འགྱུར་རོ། །སྐད་ཅིག་དེ་ཉིད་ལ་སྐྲ་ལི་ཞིང་འཁྱིལ་པ་ལོ་བརྒྱད་གཉིས་
[30b]
[30b.1]ལོན་པའི་རྣམ་པ། ལག་ན་མདུང་ཐུང་ཅན་རིག་པ་འཛིན་པ་ཐམས་ཅད་འདིའི་དབང་དུ་འགྱུར་ཏེ། འཁོར་ལོས་སྒྱུར་བ་རྣམས་ཀྱི་གང་མཐོང་ནས་ལྟ་བར་བྱེད་པ་ནི་མ་གཏོགས་སོ། །དེ་རྣམས་ཀྱིས་ལྷན་ཅིག་འཕུར་བར་བྱེད་དེ་སུམ་ཅུ་རྩ་གསུམ་དུ་རྣམ་པར་རྒྱུ་བར་འགྱུར་རོ། །
[30b.2]བསྐལ་པར་གནས་ཤིང་གང་གི་ཚེ་འཆི་བ་དེའི་ཚེ་འོག་མིན་པའི་ལྷའི་བུ་རྣམས་སུ་སྐྱེ་བར་འགྱུར་རོ། །སེང་གེ་སྒྲུབ་པར་འདོད་ན་སྔར་བཞིན་དུ་རིག་པ་འཛིན་པས་འོ་མའི་ཟས་དང་མི་སྨྲ་བའི་བརྟུལ་ཞུགས་ཀྱིས་རིག་པའི་སྤྱོད་པའི་རིག་པ་འབུམ་ཕྲག་ལྔ་བཟླས་པར་བྱའོ། །
[30b.3]དེ་ནས་ཐོག་ཕོག་པའི་ཤིང་འོ་མར་ཞག་བདུན་གཞག་པར་བྱའོ། །ས་དཀར་པོ་དང་ཙནྡན་གྱི་ཆུར་མཉེ་བར་བྱ་སྟེ་ཐོག་ཕོག་པའི་ཤིང་གིས་སོ། །དེ་ནས་རིག་པ་འཛིན་པས་རྒྱུ་སྐར་རྒྱལ་ལ་སེང་གེ་གཉིས་སོ། །ཕྱི་ནས་སངས་རྒྱས་དང་ཆོས་དང་དགེ་འདུན་
[30b.4]ལ་མཆོད་པ་རྒྱ་ཆེན་པོ་བྱ་ཞིང་རྣམ་པ་སྣ་ཚོགས་པའི་གཏོར་མ་བྱའོ། །དེ་ནས་རིག་པ་འཛིན་པ་གཙང་མས་གོས་གཙང་མ་བགོས་ཏེ་ཀུ་ཤའི་ཁྲེས་ལ་ཉེ་བར་འདུག་སྟེ། ལག་པ་གཡས་པས་སེང་གེ་མནན་ནས་རིག་པ་སྙིང་པོ་མཉམ་པར་འགྲོ་མ་བཟླས་པར་བྱའོ། །
[30b.5]ཇི་སྲིད་སེང་གེ་གཡོ་བའི་བར་དུའོ། །གཡོས་པ་ཙམ་ལ་ཡངས་འགུལ་ཏེ་ཡང་དག་པར་བཟླས་ལ་འཇིགས་པར་མི་བྱ་བར་སླར་ཡང་ལྷའི་རྔ་བོ་ཆེའི་སྒྲ་སྒྲོགས་ཀྱི་བར་དུ་རིག་པ་བཟླས་པར་བྱའོ། །དེ་ནས་རིག་པ་འཛིན་པས་ལན་བདུན་མངོན་པར་བསྔགས་པའི་མེ་ཏོག་
[30b.6]རྣམས་ཀྱིས་སེང་གེ་ལ་བསྣུན་པར་བྱའོ། །ཀུན་ཏུ་བསྣུན་པས་སེང་གེ་སེང་གེའི་སྒྲ་སྒྲོགས་པར་བྱེད་དེ། སྒྲུབ་པ་པོ་ཅན་གཞན་གྱིས་ངེས་པར་བསམ་པར་འགྱུར་རོ། །དེ་ནས་རིག་པ་སླར་ཡང་བཟླས་པར་བྱ་ཞིང་སེང་གེ་ལ་ཞོན་ནས་འགྲོ་བར་བྱའོ། །ཞོན་པ་ཙམ་
[30b.7]གྱིས་རིག་པ་འཛིན་པ་ཐམས་ཅད་མེ་ཏོག་མངོན་པར་འཐོར་བར་བྱེད་དོ། །སེང་གེ་ལ་ཞོན་བཞིན་དུ་རླུང་ལྟར་འགྲོའོ། །གང་གི་ཚེ་སེང་གེ་སྒྲ་སྒྲོགས་པར་བྱེད་པ་དེའི་ཚེ་སུམ་ཅུ་རྩ་གསུམ་པའི་ལྷ་རྣམས་སྟན་ལས་ལྷུང་ངོ་། །ལྷ་མ་ཡིན་གྱི་བུ་མོ་རྣམས་ཀྱང་དབང་དུ་
[31a]
[31a.1]འགྱུར་རོ། །རིག་པ་འཛིན་པ་བྱེ་བས་ཡོངས་སུ་བསྐོར་ཞིང་བསྐལ་པར་གནས་སོ། །གང་གི་ཚེ་འཆི་བ་དེའི་ཚེ་དྲི་མ་མེད་པའི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །པྲི་ཡངྐུའི་ཤིང་ལས་བྱུང་བའི་བཅོམ་ལྡན་འདས་མ་ཁྲོ་གཉེར་ཅན་མ་རི་མོ་
[31a.2]མཁན་གསོ་སྦྱོང་ལ་གནས་པས་རྒྱུ་སྐར་རྒྱལ་ལ་མ་འདྲེས་པའི་ཚོན་གྱིས་འདྲིར་བཅུག་ནས་དེའི་སྤྱན་སྔར་རིག་པ་འཛིན་པས་མི་སྨྲ་བས་རིག་པ་འབུམ་ཕྲག་དྲུག་བཟླས་པར་བྱའོ། །དེ་ནས་དུར་ཁྲོད་ནས་སྐྱེས་པའི་རོ་བླངས་ནས་དྲི་བཟང་པོའི་དྲི་རྣམས་ཀྱིས་ཁྲུས་བྱས་ནས་
[31a.3]ལེགས་པར་བསྡམས་པ་ཤར་དུ་མངོན་པར་ཕྱོགས་པར་གཞག་པར་བྱའོ། །དེ་ནས་སྒྲུབ་པ་པོས་མེ་ཏོག་ལ་སོགས་པས་མངོན་པར་མཆོད་ནས་གཏོར་མ་རྒྱ་ཆེན་པོ་བྱིན་ཏེ་ཀུ་ཤའི་ཁྲེས་ལ་ཉེ་བར་འདུག་པས་རིན་པོ་ཆེས་བཀབ་ལ་བཅོམ་ལྡན་འདས་མས་ལན་བདུན་བསྔགས་
[31a.4]པ་བྱས་ལ་རོ་ལངས་ཀྱི་ཁར་སྲེག་བླུགས་ལན་ཉི་ཤུ་རྩ་བརྒྱད་སྦྱིན་སྲེག་བྱའོ། །རོའི་ཁ་གདངས་པར་འགྱུར་རོ། །སྒྲུབ་པ་པོས་རིངས་ཐབས་སུ་རྐང་པའི་མཐེ་བོང་ལ་སེང་ལྡེང་གི་ཕུར་བུ་སོར་བརྒྱད་པ་བཅོམ་ལྡན་འདས་མས་ལན་བདུན་མངོན་པར་བསྔགས་ནས་
[31a.5]གཟུགས་པར་བྱའོ། །སླར་ཡང་སྒྲུབ་པ་པོས་ཇི་སྲིད་ཁྲུ་གང་གི་ཚད་ཀྱི་ལྕེར་སོང་གི་བར་དུ་རིག་པ་བཟླས་པར་བྱའོ། །འབྲུག་གི་སྒྲ་གྲགས་ཀྱང་སྐྲག་པར་མི་བྱའོ། །དེ་ནས་རིག་པ་འཛིན་པས་རིངས་ཐབས་སུ་བཟླས་པ་བྱ་ཞིང་ཀ་ར་བཱི་ར་དཀར་པོའི་མེ་ཏོག་གིས་རོ་ལངས་
[31a.6]ཀྱི་དཔྲལ་བའི་ཕྱོགས་སུ་གཞུ་བར་བྱ་སྟེ་གནོན་པར་འགྱུར་རོ། །དེའི་ལྕེའི་རྩེ་མོ་རིན་པོ་ཆེ་ཀུན་ཏུ་མཐོང་སྟེ་འབར་བའི་ཕྲེང་བ་དང་ལྡན་པ་མཛེས་བཞིན་པ་རིག་པ་བཟླས་ལ་བླང་བར་བྱའོ། །བླངས་པ་ཙམ་གྱིས་སྐྲ་ལི་ཞིང་འཁྱིལ་བ་དང་ལོ་བརྒྱད་གཉིས་ལོན་པའི་རིག་པ་
[31a.7]འཛིན་པའི་འཁོར་ལོས་སྒྱུར་བར་འགྱུར་ཏེ། གང་ཞིག་བསམ་པ་དེ་ཐམས་ཅད་དུ་སྐྱེ་བ་ནི་མ་གཏོགས་སོ། །ཟག་པ་ཟད་པ་ཉིད། བསྐལ་པར་གནས་ཤིང་རིན་པོ་ཆེས་ཀྱང་མགོ་དང་། མགོ་ལ་བརྒྱན་པར་དཔག་ཚད་བརྒྱ་སྟོང་ཕྲག་བརྒྱད་ཅུར་ཀུན་ཏུ་སྣང་བར་བྱེད་དོ། །
[31b]
[31b.1]རིག་པ་འཛིན་པ་ཐམས་ཅད་ཀྱང་ཀུན་ཏུ་དབང་བར་འགྱུར་རོ། །གང་གི་ཚེ་འདི་འཕོ་བའི་དུས་ལ་བབ་པ་དེའི་ཚེ་བཅོམ་ལྡན་འདས་མ་ཡང་དག་པར་བྱོན་ནས་སྐུལ་བར་བྱེད་དོ། །བུ་རིན་པོ་ཆེའི་མཐུ་དེ་རྣམས་ཟད་ནས་སླར་ཡང་བསྒྲུབ་པར་བྱའོ་ཞེས་བརྗོད་ནས་མི་སྣང་བར་འགྱུར་རོ། །ཕྱིས་
[31b.2]རིག་པའི་རྒྱལ་མོ་འདི་དྲན་པར་འགྱུར་རོ། །ངན་འགྲོ་ལོག་པར་ལྟུང་བ་རྣམས་སུ་འགྲོ་བ་དང་སྐྱེ་བར་མི་འགྱུར་རོ། །ཐམས་ཅད་ཀྱི་ཚེ་ཡང་འདི་སངས་རྒྱས་རྗེས་སུ་དྲན་པ་སྦྱིན་པར་འགྱུར་རོ། །དབང་ལྡན་གྱིས་རབ་ཏུ་བཤད་པའི་བཅོམ་ལྡན་འདས་མ་རིག་པའི་རྒྱལ་
[31b.3]མོའི་ལེའུ་རྫོགས་སོ།། །།འཇིག་རྟེན་སྐྱོང་བ་བཞིས་བཅོམ་ལྡན་འདས་མའི་ཆོ་ག་གསུངས་སོ། །རིག་པའི་རྒྱལ་མོ་འདི་དྲན་པ་ཙམ་གྱིས་བགེགས་ཐམས་ཅད་རེངས་པར་འགྱུར་རོ། །འཇིག་རྟེན་གྱི་ཁམས་འདི་ན་མར་མི་ཤེས་པ་དང་། ཕར་
[31b.4]མི་ཤེས་པ་ཡང་ཡོད་དེ། ཆོས་དང་མི་ལྡན་པ། སྡིག་པའི་སེམས། ཤེས་རབ་ཆུང་བ། སྲོག་ཆགས་གསོད་པ། དྲག་པོ་ཁ་དོག་ངན་པ། སྟོབས་ཆུང་བ། ཀྱོག་པོ། སྒུར་པོ། རྗེ་ངར་སྦོམ་པ། གཞན་ཡང་བྱ་རོག་གི་རྗེ་ངར་འདྲ་བ། བོང་ཐུང་དང་། རི་དགས་དང་། རྔ་
[31b.5]མོ་དང་། གཡག་ནག་པོ་ལྟ་བུ། སྐྲ་སེར་སྐྱ། སེན་མོ་ངན་པ་དང་། བྱ་རོག་གི་སྐད་དང་། དེ་བཞིན་དུ་གཞན་ཡང་བུམ་ལྟོ་ཅན་དང་། དྲི་མ་ཅན་དང་། གང་ཡང་གཞན་ནད་ཀྱིས་གཟིར་བ་རྣམས་ཏེ། འདི་རྣམས་ཀྱིས་ཇི་སྐད་བཤད་པའི་རིག་པ་མི་འགྲུབ་བོ།། །།བདག་ཅག་གི་
[31b.6]བདེན་པའི་ཚིག་གིས་ཇི་ལྟར་སྔར་གྱི་ལས་ཟད་པར་བྱས་ནས་དེ་ནས་རིག་པ་བསྒྲུབ་པར་བྱའོ། །རྒན་པོའམ། ཞར་བའམ། ལོང་བའམ། རྒུར་པོའམ། ཀྱོག་པོའམ། དེ་ལྟ་བུ་རྣམས་ཀྱིས་སོ། །སླར་ཡང་ཙནྡན་དཀར་པོ་ལ་བྱས་པའི་བཅོམ་ལྡན་འདས་མ་བདེ་བར་
[31b.7]གཤེགས་པའི་ཁྲུ་གང་གི་ཚད་དུ་བྱེད་དུ་གཞུག་སྟེ། རི་མོ་མཁན་གསོ་སྦྱོང་ལ་གནས་པས་མ་འདྲེས་པའི་ཚོན་གྱིས་འདྲིར་གཞུག་པར་བྱའོ། །དེ་ནས་དེས་རྒྱ་མཚོའི་འགྲམ་དུ་བཞུགས་སུ་གསོལ་ནས་དུས་གསུམ་དུ་ཁྲུས་བྱ་ཞིང་སློང་མོ་ཟ་ཞིང་། གུ་གུལ་གྱི་བདུག་པ་བསྲེགས་
[32a]
[32a.1]ལ་འབུམ་ཕྲག་ཉི་ཤུ་བཟླས་པ་དབུལ་བར་བྱའོ། །བཟླས་པ་ཡོངས་སུ་རྫོགས་པ་ན་གུ་གུལ་དང་། ཀུན་ཛི་ཀའི་སྦྱིན་སྲེག་བརྒྱད་བརྒྱ་བཅོམ་ལྡན་འདས་མས་བྱའོ། །དེ་ནས་ལས་ཟད་པར་འགྱུར་རོ། །དེ་ནས་རྒྱལ་པོ་ཆེན་པོ་བཞིས་ལོག་འདྲེན་ལ་
[32a.2]ལྟ་བཞིན་འདི་སྐད་སྨྲས་སོ། །ཀྱེ་ལོག་པར་འདྲེན་པ་ཁྱོད་མཉན་པར་གྱིས་ཤིག །གང་རིག་པའི་རྒྱལ་མོ་འདི་འཆང་བར་བྱེད་པའི་རིག་པ་འཛིན་པ་དེ་ལ་ཁྱེད་ཅག་རྣམས་ཀྱིས་ཉེ་བར་འགྲོ་བར་མི་བྱའོ། །ལོག་འདྲེན་གྱིས་འདི་སྐད་ཅེས་སྨྲས་སོ། །རིག་པ་འཛིན་པ་
[32a.3]གང་སླར་ཡང་ཆོ་ག་ལས་འདས་ནས་མངོན་པའི་ང་རྒྱལ་གྱིས་སྒྲུབ་པར་མི་འགྱུར་བའི་རིག་པ་འཛིན་པ་དེ་ལ་བགེགས་ཀྱི་དོན་དུ་ཉེ་བར་འགྲོ་བར་བྱ་སྟེ། ལོ་བརྒྱར་བསགས་པ་འདིའི་བསོད་ནམས་ཀྱང་རྣམ་པར་གཞོམ་པར་བགྱིའོ། །ལྷའི་རྒྱལ་པོས་སྨྲས་པ། ཀྱེ་ཀྱེ་གདུག་
[32a.4]པའི་ལོག་འདྲེན་ཁྱེད་ཅག་རྣམ་པར་གཞོམ་པའི་དོན་དུ་སྨན་འདི་རྣམས་བཤད་པར་བྱའོ། །ཟླ་བཅས་ལྟོ་བ་བྱམས་པ་དང་། །སྟག་འཇོམས་པ་དང་ལག་བཞིར་བཅས། །ཕག་གི་རྣ་བ་གླང་པོ་འབོད། །སྤྱོད་རལ་རུ་རྟ་གུར་གུམ་ཉིད། །ལྕགས་ཀྱི་ཕྱེ་མ་དང་བཅས་
[32a.5]པ། །གླང་པོ་ཆེ་ཡི་གཅིན་གྱིས་བཏབ། །བཏགས་ནས་ཇི་ལྟར་འདོད་པ་བཞིན། །མཁས་པས་རིལ་བུར་བྱ་བའོ། །མེ་ཏོག་སྒྲོན་མ་གཏོར་མ་དྲི། །བཤང་བ་གཅི་བར་བོང་བ་ཡིས། །ཁྲུས་བྱ་མལ་སྟན་གོས་བཅིང་བྱས། །དྲི་དང་མེ་ཏོག་སོགས་ཐམས་ཅད། །
[32a.6]རབ་སྦྱར་བྱའོ་རྣམ་གཞན་དུ། །ལོག་འདྲེན་གླགས་ནི་ཚོལ་བར་འགྱུར། །གསུངས་པའི་དེ་མ་ཐག་ཏུ་ཡང་། །ལོག་འདྲེན་ཐམས་ཅད་རྣམ་འཁྲུགས་པར། །གྱུར་པའི་ཡིད་ཀྱིས་ཕན་ཚུན་དུ། །ལྟ་ངན་ཕྱོགས་བཞིན་འབྲོས་པར་བྱེད། །སླར་ཡང་བགེགས་བྱེད་
[32a.7]མི་འགྱུར་རོ། །གང་དུ་སྨན་མཆོག་འདི་གནས་པ། །དེར་ནི་ཉེ་བར་འགྲོ་མི་འགྱུར། །དཔག་ཚད་བརྒྱ་ཡི་ནང་དུ་ཡང་། །འདི་ལ་བགེགས་ནི་བྱེད་མི་འགྱུར། །འདི་ཡི་རྟོག་པ་ཐམས་ཅད་ཀྱི། །དངོས་གྲུབ་འབྱུང་བར་འགྱུར་བ་ཡིན། །རིག་པ་འཛིན་པ་གང་ཞིག་སླར། །
[32b]
[32b.1]དུས་གསུམ་མཉམ་པར་དམིགས་པ་ཡིས། །སྒྲུབ་པོ་དེ་ལ་འགའ་ཞིག་གིས། །གླགས་སྐབས་རྙེད་པར་མི་འགྱུར་རོ། །རི་མོ་མཁན་གསོ་སྦྱོང་ལ་གནས་པས་བཅོམ་ལྡན་འདས་ཀྱི་གཟུགས་བརྙན་འདྲིར་གཞུག་པར་བྱ་སྟེ། གསེར་ལྟར་སེར་བ། ཆོས་སྟོན་པར་
[32b.2]མཛད་བཞིན་པའོ། །གཡས་སུ་འཕགས་པ་སྤྱན་རས་གཟིགས་དབང་ཕྱུག་རལ་པའི་ཅོད་པན་འཆང་བ་སྔོ་བསངས་ལུས་མཆོད་ཕྱིར་ཐོགས་ཀྱིས་བརྒྱན་པ་ཕྱག་ན་པདྨ་བསྣམས་པའོ། །ཕྱག་ན་རྡོ་རྗེ་ཟར་མའི་མེ་ཏོག་དང་མཚུངས་པ་ཕྱག་ན་རྡོ་རྗེ་བསྣམས་པ་ཀུན་ནས་འོད་འཕྲོ་བ་
[32b.3]འདྲིར་གཞུག་པར་བྱའོ། །ཕྱག་ན་རྡོ་རྗེའི་ཉེ་ལོགས་སུ་རྒྱལ་པོ་ཆེན་པོ་བཞི་མཚོན་ཆ་དང་བཅས་འདྲིར་གཞུག་པར་བྱའོ། །སྤྱན་རས་གཟིགས་དབང་ཕྱུག་གི་ཉེ་ལོགས་སུ་བཅོམ་ལྡན་འདས་མ་ཁྲོ་གཉེར་ཅན་མ་པྲི་ཡངྐུ་སྔོ་བསངས་འདྲིར་གཞུག་པར་བྱའོ། །འོག་ཏུ་
[32b.4]སྒྲུབ་པ་པོ་ལག་ན་སྤོས་ཕོར་ཐོགས་པའོ། །དེ་ནས་སྒྲུབ་པ་པོས་རས་རིས་ཀྱི་སྤྱན་སྔར་སློང་མོ་ཟ་ཞིང་། གཙང་མའི་ཕྱོགས་སུ་འབུམ་ཕྲག་གསུམ་བཟླས་པར་བྱའོ། །དེ་ནས་རས་རིས་བླངས་ནས་རིའི་རྩེ་མོ་ལ་འཛེགས་ཏེ་ས་ནག་པོ་ལ་མ་ཧེ་བྱས་ལ་རས་རིས་ལ་མཆོད་པ་རྒྱ་
[32b.5]ཆེན་པོ་དང་འབྱུང་པོ་ཐམས་ཅད་ལ་གཏོར་མ་བྱའོ། །དེ་ནས་སྒྲུབ་པ་པོས་བསྲུང་བ་བྱས་ཏེ་གོས་གཙང་མ་བགོས་ཏེ། ཀུ་ཤའི་ཁྲེས་ལ་ཉེ་བར་འདུག་པ་སྙིང་པོ་མཉམ་པར་འགྲོ་མ་བཟླས་པར་བྱའོ། །ཇི་སྲིད་མ་ཧེའི་རྭ་གཡས་པ་ལ་འོད་ཟེར་འཕྲོ་བ་དེ་སྲིད་དུ་བཟླས་པར་བྱའོ། །
[32b.6]དེ་ནས་ཡིད་ཀྱིས་མཆོད་ཡོན་དབུལ་ལོ། །དེ་ནས་མ་ཧེ་ལ་ཞོན་ཏེ་ཞོན་པ་ཙམ་གྱིས་རིག་པ་འཛིན་པ་བཅུ་བདུན་གྱིས་ཡོངས་སུ་བསྐོར་བའི་ལྷའི་ལུས་སུ་འགྱུར་རོ། །དཔག་ཚད་སྟོང་ཕྲག་དྲུག་ཅུར་འཕུར་བར་འགྱུར་རོ། །ལྷ་མ་ཡིན་གྱི་བུ་མོ་རྣམས་ཀྱང་དབང་དུ་འདུ་བར་
[32b.7]འགྱུར་རོ། །ལོ་སྟོང་ཕྲག་ལྔ་བརྒྱར་འཚོ་བར་འགྱུར་རོ། །ལུས་སྦྱང་བ་བྱས་ནས་རས་རིས་ལ་མཆོད་པ་རྒྱ་ཆེན་པོ་དང་། རྣམ་པ་སྣ་ཚོགས་པའི་གཏོར་མ་བྱ་སྟེ་དེ་ནས་སྒྲུབ་པ་པོས་ཀུ་ཤ་ལས་བྱུང་བའི་ཞགས་པ་བྱས་ནས་ལག་པ་གཡས་པས་མནན་ཏེ་ཇི་སྲིད་འབར་བར་གྱུར་
[33a]
[33a.1]པ་དེ་སྲིད་དུ་བཟླས་པར་བྱའོ། །རིག་པ་དྲན་པས་རེག་སྟེ། བླངས་པ་དེ་སྐྲ་ལི་ཞིང་འཁྱིལ་པ་ལོ་བརྒྱད་གཉིས་ལོན་པའི་རྣམ་པ་ལག་ན་ཞགས་པ་ཐོགས་པ་རིག་པ་འཛིན་པ་བཅུ་དྲུག་གིས་ཡོངས་སུ་བསྐོར་བ། དཔག་ཚད་སྟོང་ཕྲག་ལྔར་འཕུར་
[33a.2]བར་འགྱུར་རོ། །ལོ་སྟོང་ཕྲག་བཅུ་བཞིར་འཚོ་བར་འགྱུར་རོ། །གང་གི་ཚེ་འཆི་བ་དེའི་ཚེ་རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེ་བར་འགྱུར་རོ། །རིའི་རྩེ་མོར་འཛེགས་ཏེ་སློང་མོ་ཟ་ཞིང་། སྙིང་པོ་མཉམ་པར་འགྲོ་མ་བྱེ་བ་བཟླས་ན་རིག་པ་འཛིན་པར་འགྱུར་རོ། །
[33a.3]རིག་པ་འཛིན་པ་ལྔས་ཡོངས་སུ་བསྐོར་བ་ཐོགས་པ་མེད་པར་འགྲོ་སྟེ། སྐད་ཅིག་ཐང་ཅིག་ཡུད་ཙམ་གྱིས་མི་མཇེད་འཇིག་རྟེན་གྱི་ཁམས་སུ་འགྲོ་བར་བྱེད་ཅིང་སོང་ནས་བསྐལ་པར་གནས་པར་འགྱུར་རོ། །གང་གི་ཚེ་འཆི་བ་དེའི་ཚེ་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །
[33a.4]བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་རྒྱལ་ཆེན་བཞིས་གསུངས་པའི་ལེའུ་བརྒྱད་པའོ།། །།དེ་ནས་ཡང་ནམ་མཁའ་ལྡིང་གི་རྒྱལ་པོ་ཐམས་ཅད་ཀྱིས་བཅོམ་ལྡན་འདས་མའི་ཆོ་ག་གསུངས་སོ། །དུག་གསོ་བ་ནི་ཡལ་འདབ་ལས་བབ་པའི་
[33a.5]ཆུས་ཚོན་བྱ་ཞིང་སེ་གོལ་དང་། གར་བྱེད་བཞིན་པས་ཡིད་ཀྱིས་བཟླས་པ་བྱས་པའི་མེ་ཏོག་དཀར་པོ་ལ་ལན་བདུན་བཟླས་པས་གདུང་བ་གསོ་བར་བྱེད་དོ། །སྲད་བུས་གདོན་སྐྲག་པར་བྱེད་དོ། །གུ་གུལ་གྱི་བདུག་པས་མཆེ་བ་འབེས་པར་བྱེད་དོ། །སྣ་མའི་མེ་ཏོག་གིས་
[33a.6]སྐྲོད་པར་བྱེད་དོ། །ཡུངས་ཀར་ཁྲག་དང་བཅས་པ་ལ་བཟླས་པས་སྡང་བ་རྣམས་ཕྱིར་ཟློག་པར་བྱེད་དོ། །བ་ལང་གི་ཤས་སྐེམས་པར་བྱེད་དོ། །ཨ་རིཥྚའི་འདབ་མ་དང་། ཁྲག་འཛག་པ་དང་། སྐྱེ་ཚེ་རྣམས་ཀྱིས་དབང་དུ་བྱེད་དོ། །ཨརྒའི་མེ་ཏོག་གིས་ནོར་སྦྱིན་ནོ། །
[33a.7]མེ་ཏོག་བརྒྱ་པས་ཤ་ཟ་རྣམས་སྐྲག་པའི་ཡིད་ཀྱིས་འབྲོས་པར་བྱེད་དོ། །འཁྲིལ་ཤིང་གིས་རིགས་སམ་ཁྱིམ་སྐྲོད་པར་བྱེད་དོ། །ཀླུ་རྣམས་ནི་ཀླུ་ཤིང་གི་མེ་ཏོག་གིས་སོ། །ཕུབ་མས་རིག་པ་གཅོད་པར་བྱེད་དོ། །འདིས་ཕ་རོལ་གྱི་རིག་པ་སྒྲུབ་པར་འགྱུར་རོ། །གཙང་
[33b]
[33b.1]མས་གོས་གཙང་མ་བགོས་ཏེ་དུས་གསུམ་དུ་ཁྲུས་བྱས་ནས་གོས་ལན་གསུམ་དུ་བརྗེ་ཞིང་། འོ་མ་དང་ནས་ཟན་ཟ་བས་འབུམ་ཕྲག་བཅུར་བཟླས་པ་བྱ་སྟེ་ལུས་སྦྱོང་བར་འགྱུར་རོ། །དེ་ནས་སྒྲུབ་པ་པོས་རྒྱུ་སྐར་རྒྱལ་ལ་ས་སེར་པོ་དང་། བའི་གཅིན་དང་། ལྗང་ཁུས་ནམ་
[33b.2]མཁའ་ལྡིང་འདྲིར་གཞུག་པ་སྟེ། འདིའི་མགྲིན་པ་ལ་པདྨའི་ཕྲེང་བ་སྦྱིན་པར་བྱའོ། །དེ་ལ་སྒྲུབ་པ་པོས་རིན་པོ་ཆེ་གསུམ་གྱིས་མཆོད་པ་བྱས་ནས་དེ་ནས་སྒྲུབ་པ་པོས་བ་ལས་བྱུང་བས་དཀྱིལ་འཁོར་ཉེ་བར་བྱུགས་ཏེ། སྒོ་བཞི་རྣམས་སུ་བུམ་པ་གང་བ་བཞི་གཞག་པར་བྱའོ། །
[33b.3]བུམ་པ་གང་བ་བཞི་པོ་རྣམས་ལ་ཀླུའི་རྒྱལ་པོ་བཞི་འདྲིར་གཞུག་པར་བྱའོ། །དེ་ནས་རྒྱུད་མཚུངས་པའི་བའི་མར་སར་བླངས་ནས་ཟངས་ཀྱི་སྣོད་དུ་བཞག་སྟེ། ལག་པ་གཡས་པས་མནན་ནས་ཇི་སྲིད་དུ་དུ་བ་འཐུལ་བ་དང་། འབར་བར་བྱེད་པ་དེ་སྲིད་དུ་རིག་པ་བཟླས་
[33b.4]པར་བྱའོ། །དུ་བ་འཐུལ་བ་ན་འཐུངས་བས་མི་སྣང་བར་འགྱུར་རོ། །ལོ་སྟོང་ཕྲག་བཅུ་བཞིར་འཚོ་བར་འགྱུར་རོ། །དཔག་ཚད་སྟོང་དུ་འགྲོའོ། །འབར་ན་ལྷའི་ལུས་དང་ཡིད་དུ་འགྱུར་རོ། །ཐམས་ཅད་དབུགས་འབྱིན་པར་བྱེད་དོ། །རིག་པ་འཛིན་པ་བཅུས་
[33b.5]ཡོངས་སུ་བསྐོར་རོ། །གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་བར་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་སོང་ནས་སློང་མོ་ཟ་ཞིང་། ཀླུ་ཤིང་གི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་འབུམ་བྱས་ན་ཀླུ་རྣམས་ལང་ངོ་། །དེ་ནས་སྒྲུབ་པ་པོས་
[33b.6]འཇིགས་པ་མེད་པས་དབུས་སུ་མེ་ཏོག་གིས་བརྒྱན་པའི་བུམ་པ་གཞག་པར་བྱ། དེའི་སྟེང་དུ་འཁོར་ལོ་གཞག་པར་བྱ། དེ་ནས་སྒྲུབ་པ་པོས་བསྲུང་བ་བྱས་ཏེ་ཀླུའི་སྟན་ལ་ཉེ་བར་འདུག་པས་ཇི་སྲིད་ནམ་མཁའ་ལྡིང་ལས་འོད་ཟེར་འཕྲོ་བ་དེ་སྲིད་དུ་རིག་པ་བཟླས་པར་བྱའོ། །སྒྲུབ་
[33b.7]པ་པོ་ལ་བསྐོར་བ་བྱས་ནས་དེ་ཉིད་ཀྱི་སྤྱི་བོར་ནུབ་པར་འགྱུར་རོ། །རིག་པ་བཟླས་པས་བླང་བར་བྱའོ། །དེ་ལ་ཞོན་པས་རིག་པ་འཛིན་པ་སྟོང་ཕྲག་དྲུག་ཅུ་ཉེ་བར་འགྲོ་སྟེ། ཡིད་ཀྱིས་རླུང་ལྟར་འགྲོའོ། །ཉི་མ་འཆར་ཀའི་འོད་དང་མཚུངས་པ་ཀླུའི་རིག་པ་འཛིན་པ་ཐམས་
[34a]
[34a.1]ཅད་ཀྱང་དཔག་ཚད་སྟོང་དུ་འབྲོས་པར་བྱེད་དོ། །དྲི་མནམས་པས་ལོ་སྟོང་ཕྲག་བརྒྱད་ཅུར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་བདེ་བ་ཅན་གྱི་འཇིག་རྟེན་གྱི་ཁམས་སུ་སྐྱེ་བར་འགྱུར་རོ། །སྔོན་སྤྱད་པ་བྱས་ནས་དེ་ནས་རིག་པ་འཛིན་པས་དུར་
[34a.2]ཁྲོད་དུ་སོང་ནས་བ་བྱུང་གིས་བ་ལང་གི་པགས་པའི་ཚད་ཙམ་དུས་གཞི་བྱུག་པར་བྱས་ནས་དྲི་དང་མེ་ཏོག་ལ་སོགས་པ་རྣམས་ཀྱིས་མཆོད་པ་བྱས་ཏེ། གཏོར་མ་རྒྱ་ཆེན་པོ་བྱའོ། །གཞན་པའི་ནག་པོའི་ཚེས་བརྒྱད་པ་ལ་དུར་ཁྲོད་དུ་སོང་ནས་བ་ལང་གི་པགས་པའི་ཚད་ཙམ་གྱིས་གཞི་
[34a.3]ཉེ་བར་བྱུགས་ཏེ། མཆོད་པ་རྒྱ་ཆེན་པོ་བྱས་ནས་སྒྲུབ་པ་པོས་རིག་པ་སྟོང་ཕྲག་བརྒྱད་བཟླས་པ་བྱས་ན་འགྲུབ་པར་འགྱུར་རོ། །ཁར་བཅུག་ན་མི་སྣང་བར་འགྱུར་རོ། །ལོ་སྟོང་ཕྲག་ལྔར་འཚོ་བར་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ནམ་མཁའ་ལྡིང་གིས་བཤད་པའི་
[34a.4]ལེའུ་དགུ་པའོ།། །།དེ་ནས་མ་མོའི་ཚོགས་རྣམས་ཐམས་ཅད་དང་། གནོད་སྦྱིན་དང་། སྲིན་པོ་དང་། ཡི་དགས་དང་། ཤ་ཟ་དང་། གྲུལ་བུམ་དང་། སྲུལ་པོ་དང་། ལུས་སྲུལ་པོ་རྣམས་སྟན་ལས་ལངས་ནས་འཕགས་པ་སྤྱན་རས་གཟིགས་དབང་ཕྱུག་གང་
[34a.5]ན་བ་དེར་ཉེ་བར་ལྷགས་སོ། །ཉེ་བར་ལྷགས་ནས་བྱང་ཆུབ་སེམས་དཔའི་ཞབས་གཉིས་ལ་མགོ་བོས་ཕྱག་འཚལ་ནས་རིག་པའི་ཆོ་ག་སྨྲས་སོ། །ཚེས་གྲངས་མེད་ཅིང་རྒྱུ་སྐར་མེད་པས་སྨྱུང་བར་གནས་པ་མེད་པར་བྱ་སྟེ། རིག་པ་གང་ཁོ་ན་ཚང་མའོ། །དུར་ཁྲོད་དུ་དབང་ཕྱུག་ཆེན་
[34a.6]པོའི་གཡས་ཀྱི་ལུས་ལ་རིག་པ་བརྒྱད་བརྒྱར་བཟླས་ཏེ་ཁར་བཅུག་ན་མི་སྣང་བར་འགྱུར་རོ། །སའི་ཆ་དྲུག་འཕྲོག་པར་འགྱུར་རོ། །འོད་མ་ལྷགས་པ་བླངས་ནས་ལྕགས་གསུམ་གྱིས་དེ་ལ་དཀྲི་བར་བྱའོ། །དེ་ནས་གཙང་མས་གོས་གཙང་མ་བགོས་ཏེ། དུར་ཁྲོད་དུ་སོང་ནས་དྲི་དང་། 
[34a.7]མེ་ཏོག་དང་། བདུག་པ་ལ་སོགས་པས་མཆོད་པ་དང་། འབྱུང་པོ་ཐམས་ཅད་པའི་གཏོར་མ་ཡང་བྱས་ནས། དེ་ནས་སྒྲུབ་པ་པོས་ཐོད་པ་ལག་པ་གཡོན་པས་བླངས་ཏེ་ལག་པ་གཡས་པས་མནན་ནས་ཇི་སྲིད་ཅ་ཅོའི་སྒྲ་སྒྲོགས་པ་དེ་སྲིད་དུ་རིག་པ་བཟླས་པར་བྱའོ། །རིག་པ་དྲན་
[34b]
[34b.1]པས་བླང་བར་བྱ་སྟེ་བླངས་པ་ཙམ་གྱིས་མི་སྣང་བར་འགྱུར་རོ། །སའི་ཆ་དྲུག་འཕྲོག་ཅིང་ལོ་སྟོང་དུ་འཚོའོ། །ལྷ་དང་ལྷ་མ་ཡིན་གྱི་བུ་མོ་རྣམས་དང་ལྷན་ཅིག་དགའ་བར་བྱེད་དོ། །ནག་པོའི་བརྒྱད་པ་ལ་བུད་མེད་ཤི་བ་དེའི་ལྕེ་བླངས་ནས་ལྕགས་གསུམ་གྱིས་དཀྲིས་ཏེ་ཡིད་རླུང་ལྟར་
[34b.2]འགྲོའོ། །འདིའི་ཚངས་པར་སྤྱད་པས་འདོད་པ་རྣམས་ལ་སེམས་བསྐྱེད་ན་དེ་གཅིག་པུ་འཇིག་རྟེན་གྱི་ཁམས་སུ་འགྲོ་ཞིང་བསྐལ་པ་ཆེན་པོར་གནས་སོ། །ཡིད་ཀྱིས་སྐྱེ་བ་འཛིན་པར་བྱེད་དོ། །གཙང་མས་གོས་གཙང་མ་བགོས་ཏེ་དུར་ཁྲོད་དུ་ཟླ་བ་དྲུག་རིག་པ་བཟླས་ན་མི་
[34b.3]སྣང་བར་འགྱུར་རོ། །ལོ་ལྔ་བརྒྱར་འཚོའོ། །འུག་པའི་མིག་སྨན་དང་ལྷན་ཅིག་བཏག་པར་བྱ། ལྕགས་གསུམ་གྱིས་དཀྲིས་པའི་རིལ་བུ་བྱས་ནས་དབང་ཕྱུག་ཆེན་པོའི་གཡས་ཀྱི་ལུས་ལ་ཁམ་ཕོར་ཁ་སྦྱར་དུ་བཞག་པར་བྱས་ནས་ལག་པ་གཡས་པས་མནན་ཏེ་རིག་པ་
[34b.4]དམ་པ་དཔག་ཏུ་མེད་པ་བཟླས་པར་བྱ་སྟེ་ཇི་སྲིད་དུ་རྣམ་པར་ཆད་དོའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །རིག་པ་དྲན་པས་རིལ་བུ་བླངས་ཏེ་ཁར་བཅུག་ན་མི་སྣང་བར་འགྱུར་རོ། །ལོ་སྟོང་ཕྲག་གཉིས་སུ་འཚོ་བར་འགྱུར་རོ། །མིག་སྨན་དང་། ལྡོང་རོས་དང་། 
[34b.5]འོ་མ་དང་། པདྨ་གེ་སར་མཉམ་པར་འགྲོ་བའི་རྫས་མཉམ་པར་བྱས་ཏེ། ལྕགས་གསུམ་གྱིས་དཀྲི་བར་བྱའོ། །རྒྱལ་ལ་སྦྱོར་བ་རྣམ་པར་ཤེས་པར་བྱ་ཞིང་། དེ་ནས་བསྒྲུབ་པར་བྱ་ཞིང་། ཤ་ཟ་སྒྲུབ་པར་འདོད་པས་དུར་ཁྲོད་དུ་བ་ལང་གི་པགས་པའི་ཚད་ཙམ་གྱི་དཀྱིལ་
[34b.6]འཁོར་ཉེ་བར་ཕྱུག་པ་བྱས་ནས་ཤ་དང་ཆང་ལ་སོགས་པའི་གཏོར་མ་བྱས་ཏེ། ཁ་ཤར་དུ་ཕྱོགས་པར་མིའི་སྐྲ་ལ་ཁྲག་གིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་ཤ་ཟ་ཐམས་ཅད་འོང་སྟེ། འཇིགས་པར་མི་བྱ་ཞིང་སྲུང་བར་ཡང་མི་བྱ་བར་འདི་སྐད་ཅེས་བརྗོད་པར་བྱའོ། །
[34b.7]བདག་གི་དབང་དུ་གྱུར་ཅིག་ཅེས་བརྗོད་པ་དང་། དེ་རྣམས་ཀྱིས་སྨྲས་པ། དེ་བཞིན་དུ་གྱུར་ཅིག་ཅེས་བརྗོད་པ་དང་མི་སྣང་བར་འགྱུར་རོ། །ཉི་མ་རེ་རེ་ལའང་དོང་ཙེ་ལྔ་ལྔ་སྟེར་བར་བྱེད་དེ། དེ་རྣམས་ཀྱང་ཟད་པར་བྱའོ། །དུར་ཁྲོད་དུ་ཡི་དགས་དྲི་མེད་ཉིད་ཀྱི་མིང་ནས་སྨོས་
[35a]
[35a.1]པ་དབང་དུ་འགྱུར་རོ། །དུར་ཁྲོད་དུ་གཟུགས་བརྙན་བྱས་ནས་རྐང་པ་ལ་ཕུར་བུས་གདབ་པར་བྱའོ། །དེ་ནས་རིག་པ་བཟླས་པར་བྱའོ། །དེ་ལ་ཡང་བ་ལང་གི་པགས་པའི་ཚད་ཙམ་གྱི་དཀྱིལ་འཁོར་ཉེ་བར་བྱུགས་ནས་མཆོད་པ་རྒྱ་ཆེན་པོ་བྱས་ནས་རིག་
[35a.2]པ་འབུམ་བཟླས་པར་བྱའོ། །དུར་ཁྲོད་དུ་ཏིལ་གྱི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཉི་མ་བདུན་དུ་མཚན་མོ་སྦྱིན་སྲེག་བྱའོ། །ཉི་མ་རེ་རེ་ལ་དངུལ་ལྔ་ལྔ་སྦྱིན་པར་བྱེད་དོ། །ཀུ་མུ་ཏ་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་འབུམ་བྱས་ན་ངེས་པར་མཐོང་ངོ་། །
[35a.3]དུར་ཁྲོད་ཀྱི་ཐལ་བ་ལ་གཟུགས་བརྙན་བྱས་ཏེ་དེ་ལ་ཉེ་བར་འདུག་ནས་ཨརྒའི་ཤིང་ལ་མེ་སྦར་ནས་དྲི་ཞིམ་པོའི་ཏིལ་མར་གྱིས་བཏགས་པའི་སྣ་མའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱད་བྱས་ན་མི་སྣང་བར་འགྱུར་རོ། །ཆོ་ག་འདི་ཁོ་ནས་མིང་ནས་སྨོས་ན་ལཱནྫའི་རྒྱལ་པོ་དང་བློན་པོར་
[35a.4]འགྱུར་རོ། །བུད་མེད་དབང་དུ་བྱེད་ན་ཨ་ཏི་མུཀྟའི་མེ་ཏོག་གི་སྦྱིན་སྲེག་བྱས་ན་དབང་དུ་འགྱུར་ཏེ། ཉི་མ་བདུན་ནས་ཡིད་ཀྱིས་གང་གི་ཚེ་བསམས་པ་དེའི་ཚེ་འོང་ངོ་། །དུར་ཁྲོད་དུ་སོང་ནས་དཀྱིལ་འཁོར་ཉེ་བར་བྱུགས་ཏེ། ཤ་ཆེན་གྱིས་སྦྱིན་སྲེག་བྱས་ནས་ཉི་མ་བདུན་པ་ལ་ཤ་
[35a.5]ཟས་ཟིན་པ་རྣམས་བལྟས་པས་ཐར་བར་འགྱུར་རོ། །དུར་ཁྲོད་དུ་ཤ་ཆེན་གྱིས་སྦྱིན་སྲེག་སྟོང་ཕྲག་བཅུ་བྱས་ན་ཤ་ཟ་ཐམས་ཅད་ཀྱང་དབང་དུ་འགྱུར་རོ། །ནེ་ལེའི་སྤུའི་སྦྱིན་སྲེག་སྟོང་ཕྲག་བརྒྱད་བྱས་ན་འབྱུང་པོ་ཐམས་ཅད་ཀྱང་དབང་དུ་འགྱུར་རོ། །དུར་ཁྲོད་དུ་བཤང་བའི་སྦྱིན་
[35a.6]སྲེག་བྱས་ན་སྲུལ་པོས་ཟིན་པ་རྣམས་ཡིད་ཀྱིས་ཀྱང་ཐར་རོ། །ཁྲག་གིས་སྦྱིན་སྲེག་བྱས་ན་མཁའ་འགྲོ་མ་རྣམས་དབང་དུ་འགྱུར་རོ། །དུར་ཁྲོད་དུ་བོཌྜ་ཀའི་སྦྱིན་སྲེག་བྱས་ནའང་ཤ་ཟ་མི་འོང་ངོ་། །སྦྲུལ་གྱི་ཤུན་པའི་སྦྱིན་སྲེག་བྱས་ན་སྦྲུལ་རྣམས་འབྲོས་པར་བྱེད་དོ། །དེ་ནས་
[35a.7]སྒྲུབ་པ་པོས་གཏོར་མ་བྱས་ནས་ཨརྒའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱའོ། །རྣམ་པར་འགྱུར་བའི་གཟུགས་ཅན་གྱི་གནོད་སྦྱིན་མ་འོང་བར་འགྱུར་ཏེ་འཇིགས་པར་མི་བྱ་བར་རིག་པ་དྲན་པས་སྟོད་ཅིག་སྟོང་ཅིག་ཅེས་སོ། །དེ་དེའི་ཚེ་མཆོག་གསུམ་པོ་རྣམས་ཀྱི་གཅིག་
[35b]
[35b.1]འདམ་དུ་སྩལ་ཏེ། མ་དང་། སྲིང་མོ་དང་། ཆུང་མར་འགྱུར་བའོ། །མ་ནི་བུའི་བྱ་བ་ཐམས་ཅད་བྱེད་དོ། །སྲིང་མོ་ནི་ཉི་མ་རེ་རེ་ལ་དོང་ཙེ་རེ་སྟེར་བར་བྱེད་དོ། །ཆུང་མ་ནི་དེ་དང་ལྷན་ཅིག་རྩེ་བར་བྱེད་དེ། ལོ་ལྔ་བརྒྱར་འཚོ་བར་འགྱུར་རོ། །གང་གི་ཚེ་རིག་པ་འཛིན་པ་ཉམས་པ་
[35b.2]དེའི་ཚེ་འདི་བྱའོ། །མཚན་མོ་གཙང་མས་གོས་གཙང་མ་བགོས་ཏེ། བསྲུང་བ་བྱས་པས་སངས་རྒྱས་བཅོམ་ལྡན་འདས་དང་། འཕགས་པ་སྤྱན་རས་གཟིགས་དབང་ཕྱུག་དང་། ཕྱག་ན་རྡོ་རྗེ་དང་། བཅོམ་ལྡན་འདས་མ་ལ་མཆོད་པ་བྱས་ནས་ཤར་དུ་ཕྱོགས་པས་རིག་པའི་
[35b.3]ལྷ་ཐམས་ཅད་ལ་བདུག་སྤོས་ཕུལ་ནས་རིག་པ་འཛིན་པས་དུག་ལ་ཁྲག་གིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །ཀུ་ཤ་བཏིང་བ་ལ་ཉལ་ལོ། །གལ་ཏེ་གཞོན་ནུ་མདུང་ཐུང་ཐོགས་པ་མཐོང་ན་དེའི་ཚེ་དྲི་ཟས་རྫས་ཉམས་པར་བྱས་པའོ། །གང་གི་ཚེ་བྲམ་ཟེ་མཐོང་
[35b.4]ན། དེའི་ཚེ་ལྷ་རྣམས་ཀྱིས་ཉམས་པར་བྱས་པར་འགྱུར་རོ། །གང་གི་ཚེ་རྡོ་རྗེ་སྡེ་མཐོང་ན་དེའི་ཚེ་རྡོ་རྗེའི་རིགས་ཀྱིས་རྫས་ཉམས་པར་བྱས་པར་འགྱུར་རོ། །གང་གི་ཚེ་དགའ་བ་མཐོང་ན་དེའི་ཚེ་ནམ་མཁའ་ལྡིང་གིས་ཉམས་པར་བྱས་པའོ། །གང་གི་ཚེ་ལྷ་མིན་
[35b.5]རྣམས་ཀྱིས་ཉམས་པར་བྱས་པ་དེའི་ཚེ་རྒྱུ་མི་མཐོང་ངོ་། །གང་གི་ཚེ་ཀླུ་རྣམས་ཀྱིས་ཉམས་པར་བྱས་པ་དེའི་ཚེ་སྤོས་ཀྱི་གླང་པོའི་རྒྱལ་པོ་མཐོང་ངོ་། །གང་གི་ཚེ་ཕ་རྣམས་ཀྱིས་ཉམས་པར་བྱས་པ་དེའི་ཚེ་མཐོང་ངོ་། །གང་གི་ཚེ་མི་གཙང་བས་ཉམས་པར་བྱས་པ་
[35b.6]དེའི་ཚེ་གླང་པོའི་པགས་པ་གྱོན་པའི་དབང་ཕྱུག་ཆེན་པོ་མཐོང་ངོ་། །གང་གི་ཚེ་གནོད་སྦྱིན་རྣམས་ཀྱིས་ཉམས་པར་བྱས་པ་དེའི་ཚེ་ནོར་བུ་བཟང་པོ་མཐོང་ངོ་། །གང་གི་ཚེ་ཤ་ཟ་རྣམས་ཀྱིས་ཉམས་པར་བྱས་པ་དེའི་ཚེ་སྐྱེས་བུ་གཅེར་བུ་མཐོང་ངོ་། །གང་གི་ཚེ་འབྱུང་པོ་
[35b.7]རྣམས་ཀྱིས་ཉམས་པར་བྱས་པ་དེའི་ཚེ་སྤྲིན་མཐོང་ངོ་། །ཨརྒའི་ཡམ་ཤིང་གིས་མེ་སྦར་ནས་མར་དང་སྦྲང་རྩིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །སྦྱིན་སྲེག་ཡོངས་སུ་རྫོགས་པ་ན་རྫས་ལག་ཏུ་ཕྱིན་པར་འགྱུར་རོ། །དྲི་ཟ་རྣམས་ཀྱི་སྦྱིན་སྲེག་ནི་
[36a]
[36a.1]རྣམ་པར་དབེན་པའི་ཕྱོགས་སུ་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་བཅོམ་ལྡན་འདས་ལ་གཏོར་མ་ཡང་ཕུལ་ནས། ཀུ་ཤའི་ཁྲེས་ལ་ཉེ་བར་འདུག་སྟེ་ཀཱ་མཱ་ཛའི་ཡམ་ཤིང་ལ་ཞོ་དང་སྦྲང་རྩི་དང་། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་
[36a.2]བྱའོ། །སྦྱིན་སྲེག་ཡོངས་སུ་རྫོགས་པ་ན་རྫས་ལག་ཏུ་ཕྱིན་པར་འགྱུར་རོ། །རྡོ་རྗེའི་རིགས་ལ་ཡང་སྦྱིན་སྲེག་ནི་རིང་བསྲེལ་དང་བཅས་པའི་མཆོད་རྟེན་ལ་དྲི་དང་མེ་ཏོག་དང་བདུག་པ་ལ་སོགས་པ་རྣམས་ཀྱིས་མཆོད་ཅིང་། བཅོམ་ལྡན་འདས་ལ་ཡང་གཏོར་མའི་ཆོ་ག་བྱས་ལ། 
[36a.3]དེ་ནས་སྒྲུབ་པ་པོས་ཁ་ཤར་དུ་ཕྱོགས་ལ་གུ་གུལ་གྱི་རིལ་བུས་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །ནམ་མཁའ་ལྡིང་རྣམས་ལ་དུར་ཁྲོད་དུ་མཎྜལ་ལ་ཉེ་བར་བྱུགས་པ་བྱས་ནས་མཆོད་པ་དང་། གཏོར་མ་ཡང་ཇི་ལྟར་འབྱོར་པ་བྱ་སྟེ་ཀ་ར་བཱི་རའི་མེ་
[36a.4]ཏོག་ལ་སོགས་པའི་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །ལྷ་མ་ཡིན་རྣམས་ཀྱི་སྦྱིན་སྲེག་ནི་དབང་ཕྱུག་ཆེན་པོ་ལ་དྲི་སྣ་ཚོགས་ཀྱིས་མཆོད་པ་དང་། བཅོམ་ལྡན་འདས་ལ་ཡང་གཏོར་མ་བྱས་ནས་གཡས་ཀྱི་ལུས་ལ་ཤར་
[36a.5]དུ་ཕྱོགས་པས་ཀ་ར་བཱི་རའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །མ་མོའི་སྦྱིན་སྲེག་ནི་སྨིན་པའི་ཟས་དང་། ཤའི་གཏོར་མ་ཕུལ་ནས་ཕག་པའི་རུལ་མ་ལ་ཆང་གིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་
[36a.6]ཕྱིན་པར་འགྱུར་རོ། །གནོད་སྦྱིན་རྣམས་ཀྱི་སྦྱིན་སྲེག་བྱ་བ་ནི་ཕྱག་ན་རྡོ་རྗེའི་སྤྱན་སྔར་རྣམ་པ་སྣ་ཚོགས་པའི་གཏོར་མ་ཕུལ་ནས་ཁ་ཤར་དུ་ཕྱོགས་པས་ཨརྒའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །ཤ་ཟ་རྣམས་ཀྱི་སྦྱིན་སྲེག་ནི་དུར་ཁྲོད་
[36a.7]དུ་དཀྱིལ་འཁོར་ཉེ་བར་བྱུག་པ་བྱས་ནས་ཏིལ་གྱི་ཏིལ་མར་གྱིས་བཏགས་པའི་ནི་མ་པའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །འབྱུང་པོ་རྣམས་ཀྱི་སྦྱིན་སྲེག་ནི་དུར་ཁྲོད་ཀྱི་ཐལ་བས་དཀྱིལ་འཁོར་ཉེ་བར་བྱུགས་ནས་གཏོར་མ་ཡང་ཅི་འབྱོར་
[36b]
[36b.1]པ་ཕུལ་ཏེ་བ་ལང་གི་ཤའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །ཡི་དགས་རྣམས་ལ་ནཱི་མ་ལའི་སྦྱིན་སྲེག་སྟོང་ཕྲག་བརྒྱད་བྱས་ན་རྫས་ལག་ཏུ་ཕྱིན་པར་འགྱུར་རོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་མོ་མ་མོ་དང་། གནོད་སྦྱིན་དང་། 
[36b.2]སྲིན་པོ་དང་། འབྱུང་པོ་དང་། ཤ་ཟ་ཐམས་ཅད་ཀྱིས་གསུངས་པའི་མཚན་ཉིད་ཀྱི་ལེའུ་བཅུ་པ་རྫོགས་སོ།། །།མ་བསྒྲུབས་པར་ཡང་ལས་སུ་འགྱུར་ཏེ། ཆར་མ་བབས་པ་ལ་ཆུར་ཞུགས་ཏེ་རིག་པ་བཟླས་ན་ཉི་མ་བདུན་གྱིས་ཆར་འབབ་བོ། །
[36b.3]ཁུ་བ་འཆིང་བ་ལ་སྲད་བུས་སོ། །མྱོས་པ་རྣམ་པར་འཇོམས་པ་རྣམས་ལ་དུར་ཁྲོད་ཀྱི་ཐལ་བས་སོ། །བསུད་པ་ལ་ནི་རྒྱ་སྐྱེགས་ཀྱིས་སོ། །གཟེར་གྱིས་ཉམ་ཐག་པ་ལ་ཨརྫ་ནས་ཟུག་རྔུ་དང་བྲལ་བར་བྱེད་དོ། །ཏིལ་གྱི་ཏིལ་མར་གྱིས་བྱ་རྒོད་དང་གཅོད་པར་བྱེད་ཆུ་གྲི་
[36b.4]དང་གསུམ་གྱིས་མཆེ་བ་འཇུག་པར་བྱེད་དོ། །གུ་གུལ་གྱི་བདུག་པས་གནས་ནས་སྐྲོད་པར་བྱེད་དོ། །འདི་རྣམས་མ་སྒྲུབ་པར་ཡང་བྱེད་དོ། །བཅོམ་ལྡན་འདས་མ་འདི་ཉིད་ཀྱིས་ཐམས་ཅད་བསྒྲུབ་པར་བྱའོ། །དཔེར་ན་འདི་བདག་དཔེའི་དོན་དུ་འཆང་བར་བྱེད། ཀློག་
[36b.5]པར་བྱེད་པ་དེ་བཞིན་དུ་འདི་ཡང་གཙང་མ་བགོས་པས་ཀུ་ཤའི་ཁྲེས་ལ་ཉེ་བར་འདུག་སྟེ་བཀླག་པར་བྱ་སྟེ། ཆོ་ག་འདི་ཉི་མ་བདུན་དུ་བཀླག་པར་བྱས་ན་ཞི་བར་འགྱུར་རོ། །ཆར་ཆེས་ན་གྲོག་མཁར་ལ་འཛེགས་ཏེ་བཅོམ་ལྡན་འདས་མ་སྟོང་ཕྲག་བརྒྱད་ཉེ་བར་བཟླས་ན་དེ་ནས་ཉེ་
[36b.6]བར་ཞི་བར་འགྱུར་རོ། །དྲི་དང་། མེ་ཏོག་དང་། བདུག་པ་གང་ལ་སྦྱིན་པར་བྱ་སྟེ་རིག་པ་ཐམས་ཅད་འགུགས་པ་དང་། འཆིང་བ་དང་། རེངས་པ་དང་། གཅོད་པ་དང་། རིག་པ་ཐམས་ཅད་གསོད་པ་དང་། གདུག་པའི་ཡིད་སྐྲག་པ་དང་། ཁ་འཆིང་བར་བྱེད་དོ། །དེས་འདིའི་
[36b.7]ལས་བྱ་སྟེ་གུར་གུམ་གྱི་ཆུས་རྨོངས་པར་བྱེད་དོ། །སེར་མོས་སྦྲུལ་འགུགས་པར་བྱེད་དོ། །ཡུངས་ཀར་དང་། པདྨའི་རྩ་བ་ལས་སྐྱེས་པ་དང་། མེ་ཏོག་བཟང་པོ་རྣམས་ཀྱིས་འབྱིན་པར་བྱེད་དོ། །བདུག་སྤོས་ཀྱིས་སྨྲ་བར་བྱེད་དོ། །ཀར་བཱི་རའི་མེ་ཏོག་གིས་དཀྱིལ་འཁོར་
[37a]
[37a.1]དུ་འཇུག་པར་བྱེད་དོ། །ཨ་ག་རུའི་བདུག་པས་འཕྲལ་དུ་བདུག་པ་དང་། བཅོམ་ལྡན་འདས་མའི་ལས་སྟོང་རྩ་བརྒྱད་པོ་འདི་རྣམས་རབ་ཏུ་སྦྱར་བར་བྱ་སྟེ་ཡམ་ཤིང་གི་མཚན་ཉིད་འཆད་པར་འགྱུར་བ་རྩ་བ་དང་། རྐེད་པ་དང་། རྩེ་མོ་ཡང་བསྐྲད་པའི་དོན་གྱིས་སྡོང་
[37a.2]བུ་དང་རྩ་བས་སྦྱིན་སྲེག་བྱའོ། །རྐེད་པས་ནི་ནོར་འདོད་པས་སོ། །རྩེ་མོས་ནི་ཞི་བ་ཅན་དང་རྒྱས་པ་ཅན་ལའོ། །ནོར་འདོད་པས་ཐོ་རངས་ཀྱི་དུས་སུ་གནོད་སྦྱིན་ཡོངས་སུ་རྒྱུ་བར་བྱེད་དོ། །དེས་ན་དེའི་ནོར་སྦྱིན་པའི་ལས་ཀྱི་དངོས་གྲུབ་ཏུ་འགྱུར་རོ། །བསྒྲད་པར་འདོད་པས་
[37a.3]བར་དུ་གནས་པས་མཚན་མོའི་སྔ་མ་ལ་རྩ་བའི་སྦྱིན་སྲེག་བྱའོ། །སྡིགས་མཛུབ་ཀྱི་ཚད་ཙམ་ལ་དུག་དང་ཁྲག་གིས་བཏགས་པས་དུར་ཁྲོད་ཀྱི་མེ་ལ་སྦྱིན་སྲེག་བྱའོ། །མཚན་མོ་ཕྱེད་ནས་ཡི་དགས་རབ་ཏུ་རྒྱུ་སྟེ། དེས་དེ་ལས་མངོན་སྤྱོད་ཀྱི་ལས་རབ་ཏུ་བསྒྲུབ་པར་བྱའོ། །
[37a.4]སྒྲུབ་པ་ཆེན་པོ་ལ་ཁྲུའི་ཚད་ཀྱི་ཡམ་ཤིང་ལ་ཞོ་དང་སྦྲང་རྩི་དང་། མར་གྱིས་བཏགས་པས་ཁ་ཤར་དུ་ཕྱོགས་པས་སྦྱིན་སྲེག་བྱའོ། །དེས་སྒྲུབ་པ་པོ་དེའི་སྒྲུབ་པ་ཆེན་པོ་སྒྲུབ་པར་བྱེད་དོ། །དབང་དུ་བྱེད་པ་ལ་བྱང་ཆུབ་ཀྱི་ཤིང་གི་ཡམ་ཤིང་གིས་སྦྱིན་སྲེག་བྱའོ། །སྡིགས་
[37a.5]མཛུབ་ཀྱི་ཚད་ཙམ་འདིས་སོ། །ཉིན་ཞག་བདུན་དུ་ཉི་མ་འཆར་ཀར་ཨ་བཱ་མརྒའི་ཡམ་ཤིང་ཁྲག་གིས་བཏགས་པའི་སྦྱིན་སྲེག་བྱས་ན་འཆི་བར་འགྱུར་རོ། །རྣམ་པ་གཞན་དུ་མ་ཡིན་ནོ། །ནད་བསྐྱེད་པར་འདོད་ན་པཱ་ནཱ་ཡའི་རིལ་མའི་སྦྱིན་སྲེག་ཉི་མ་བདུན་དུ་བྱས་ན་ནད་སྐྱེད་པར་
[37a.6]བྱེད་དོ། །མིང་ནས་སྨོས་ནས་སྒྲུབ་པར་འགྱུར་ཏེ། རབ་ཏུ་སྦྱར་བར་བྱའོ། །བཅོམ་ལྡན་འདས་མ་རིག་པའི་རྒྱལ་མོ་ཆེན་མོའི་ལེའུ་བཅུ་གཅིག་པའོ།། །།དེ་ནས་ལྷ་མ་ཡིན་གྱི་དབང་པོ་ཐགས་ཟངས་རིས་ཀྱིས་བཅོམ་ལྡན་འདས་མའི་ཆོ་ག་
[37a.7]གསུངས་སོ། །སྒྲུབ་པ་པོས་ཕུག་གི་སྒོ་རུ་དུར་ཁྲོད་དུ་གོས་གཙང་མ་བགོས་པས་ཀུ་ཤའི་ཁྲེས་ལ་ཉེ་བར་འདུག་སྟེ་ཕུག་གི་སྒོ་ལ་མངོན་པར་ཕྱོགས་ནས་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་སྟོང་ཕྲག་བརྒྱད་བཟླས་པར་བྱ་སྟེ། ཐམས་ཅད་གནས་ནས་འབྱེར་
[37b]
[37b.1]བར་འགྱུར་རོ། །དོགས་པ་མེད་པར་རབ་ཏུ་འཇུག་པར་བྱ་སྟེ། ལྷ་མ་ཡིན་སེལ་བ་ཞེས་བྱ་བའི་རིག་པ་དྲན་བཞིན་པས་རབ་ཏུ་བླང་བར་བྱའོ། །བུད་མེད་ལ་དགའ་བ་དང་བཅས་པས་ཡོངས་སུ་བཟླས་ནས་གཏོགས་པར་བྱ་སྟེ་དབང་དུ་འགྱུར་རོ། །དེ་ནས་སྒྲུབ་པ་པོས་
[37b.2]གསུམ་པོས་འདི་བྱེད་པར་འདོད་པས་རིའི་རྩེ་མོར་འཛེགས་ཏེ་སྙིང་པོ་མཉམ་པར་འགྲོ་མ་འབུམ་ཕྲག་གསུམ་བཟླས་པར་བྱའོ། །དེ་ནས་བ་ལང་གི་པགས་པའི་ཚད་ཙམ་གྱི་དཀྱིལ་འཁོར་ལ་ཙནྡན་དམར་པོས་ཉེ་བར་བྱུགས་ཏེ་སྲུང་བ་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཕུག་གི་སྒོ་
[37b.3]ལ་མངོན་པར་ཕྱོགས་པས་རིག་པ་སྙིང་པོ་མཉམ་པར་འགྲོ་མས་ཨ་པཱ་མརྒའི་ཡམ་ཤིང་ལ་དུག་དང་ཁྲག་གིས་བཏགས་པའི་སྦྱིན་སྲེག་སྟོང་ཕྲག་བཅུ་བྱའོ། །དེ་ནས་སྦྱིན་སྲེག་ཡོངས་སུ་རྫོགས་པ་ནས་ཐལ་བ་ལ་ཡོངས་སུ་བཟླས་ནས་གཏོར་བར་བྱའོ། །གསུམ་པོ་འདིར་འགྱུར་
[37b.4]ཏེ་དོགས་པ་མེད་པར་རབ་ཏུ་འཇུག་པར་བྱ་ཞིང་ལྷ་མ་ཡིན་གྱི་བུ་མོ་དེས་མཐོང་ནས་དབང་དུ་འགྱུར་རོ། །དེ་ནས་སྒྲུབ་པའི་རྫས་ཏེ་བླང་བར་བྱ་སྟེ། གང་འདོད་པ་དེ་རིག་པས་མངོན་པར་བསྔགས་ནས་བླང་བར་བྱའོ། །འཁོར་ལོས་སེམས་ཅན་ཐམས་ཅད་དང་རིག་
[37b.5]པ་འཛིན་པ་ཐམས་ཅད་ཀྱི་འཁོར་ལོས་སྒྱུར་བར་འགྱུར་རོ། །ཉི་མ་ཟླ་བ་དང་སྐར་མ་གནས་ཀྱི་བར་དུ་འགྱུར་རོ། །དེ་བཞིན་དུ་ལྡོང་རོས་དང་། བེ་ད་དང་། དགྲ་སྟ་དང་། པཊྚ་ཀ་དང་། ཤཀྟི་སྟེ་མདུང་ཐུང་དང་། རལ་གྲི་དང་། རལ་གྲིའི་ཡུ་བ་དང་། མཆིལ་ལྷམ་དང་། 
[37b.6]གྲི་དང་། སྲད་བུ་དང་། མཆོད་ཕྱིར་ཐོགས་དང་། བགྲང་ཕྲེང་དང་། ཆོས་ཀྱི་ཕྱག་རྒྱ་ལ་སོགས་པ་རྣམས་ཀྱིས་ཟླ་བ་ཉི་མ་དང་། སྐར་མའི་བར་དུ་འཚོ་བར་བྱེད་དོ། །བཅོམ་ལྡན་འདས་མ་དང་། དེ་བཞིན་གཤེགས་པ་དང་། ས་བཅུ་ལ་གནས་པའི་བྱང་ཆུབ་སེམས་དཔའ་
[37b.7]དང་། བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་རྣམས་སུ་ལ་ཡང་ཕྱག་འཚལ་བར་མི་བྱེད་པ་མ་གཏོགས་ལྷའི་འཁོར་ལོས་སྒྱུར་བར་འགྱུར་རོ། །དེ་ནས་རྣམ་པ་གཞན་ནི་བཅོམ་ལྡན་འདས་མའི་སྔགས་འདི་རྣམས་ཐམས་ཅད་བགགས་པར་བྱེད་པ་ནི་ཡུངས་ཀར་གྱིས་སོ། །
[38a]
[38a.1]དེ་ནས་ལྷ་མ་ཡིན་གྱི་དབང་པོ་ཐགས་ཟངས་རིས་ཀྱིས་དམ་པ་མཆོག་ཏུ་གསང་བ་གསུངས་པ། ལྷ་མ་ཡིན་གྱི་བུ་གའི་སྒོར་སོང་ནས་འོ་མ་དང་ནས་ཟན་ཟ་བས་བཅོམ་ལྡན་འདས་མའི་སྙིང་པོ་མཉམ་པར་འགྲོ་མ་འབུམ་བཟླས་པར་བྱའོ། །ལྷ་མ་ཡིན་
[38a.2]གྱི་བུ་མོ་མཐོང་བར་འགྱུར་རོ། །དེ་རྣམས་རལ་གྲི་སྦྱིན་པའམ། གྲུབ་པའི་རྫས་གཞན་སྣང་བར་བྱེད་དེ། དེ་བླངས་པས་རིག་པ་འཛིན་པ་ཇི་ལྟར་འདོད་པ་བཞིན་དུ་འགྱུར་རོ། །ལྷ་མ་ཡིན་གྱི་དབང་པོ་ཐགས་ཟངས་རིས་ཀྱིས་བཤད་པའི་བཅོམ་ལྡན་འདས་མ་རིག་པའི་རྒྱལ་
[38a.3]མོ་ཆེན་མོའི་ལེའུ་བཅུ་གཉིས་པའོ།། །།བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ལས་བཅོམ་ལྡན་འདས་མ་རིག་པའི་རྒྱལ་མོའི་སྐྱེད་པར་བྱེད་པའི་གསང་ཆེན་ཞེས་པའོ། །དེ་ནས་ཡང་སེམས་དཔའ་ཆེན་པོས་ཐམས་ཅད་དང་ལྡན་པའི་འཁོར་གྱི་དཀྱིལ་
[38a.4]འཁོར་ལ་གཟིགས་ནས་བསམ་པ་རྣམ་པར་དག་པས་འདིར་བཅོམ་ལྡན་འདས་མ་འཕགས་མ་སྒྲོལ་མ་སྒྲུབ་པའི་དོན་དུ་རྟོག་པའི་རྒྱལ་པོས་རིག་པའི་སྔགས་འཇིག་རྟེན་གསུམ་ལས་རྣམ་པར་རྒྱལ་བ་ཞེས་བྱ་བའི་སྔགས་ཀྱི་རྒྱལ་པོ་ཆེན་པོ་གསུངས་སོ། །བར་སྐབས་
[38a.5]འདིར་བྱང་ཆུབ་སེམས་དཔའ་ཆེན་པོའི་ཐུགས་ཀའི་ཕྱོགས་ནས་བདུད་རྩི་ཐམས་ཅད་ཡང་དག་པར་སྦྱོར་བ་ཞེས་བྱ་བའི་འོད་ཟེར་བྱུང་བར་གྱུར་ཏོ། །འོད་ཟེར་དེས་ཐམས་ཅད་དང་ལྡན་པའི་འཇིག་རྟེན་གྱི་ཁམས་བྱེ་བ་ཁྲག་ཁྲིག་བརྒྱ་སྟོང་ཕྲག་ཡོངས་སུ་བསྐོར་ནས་སེམས་
[38a.6]ཅན་རྣམས་སྣང་བར་བྱས་ཏེ་སླར་ཡང་བྱང་ཆུབ་སེམས་དཔའ་ཆེན་པོའི་ལུས་སུ་ནུབ་པར་གྱུར་ཏོ། །བར་སྐབས་འདིར་གསུངས་པར་གྱུར་པ་དེ་གང་ཞེ་ན། ན་མོ་རཏྣ་ཏྲ་ཡཱ་ཡ་ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ་ཨཱ་རོ་ལི་ཀ །འདི་ནི་
[38a.7]མཆོག་གི་སྙིང་པོ་འཇིག་རྟེན་གསུམ་ལས་རྣམ་པར་རྒྱལ་བ་ཞེས་བྱ་བ་དེ་ཡིན་ཏེ། བཅོམ་ལྡན་འདས་མ་འཕགས་མ་སྒྲོལ་མ་སྒྲུབ་པའི་ཆོ་ག་གདོན་མི་ཟ་བར་ཁོ་ནར་སྒྲུབ་པ་པོ་རབ་ཏུ་སྦྱར་བར་བྱའོ། །དོན་མེད་པ་ཐམས་ཅད་ཟློག་པར་བྱེད་པ། སྡིག་པ་ཐམས་ཅད་ཟད་པར་
[38b]
[38b.1]བྱེད་པ། བཀྲ་ཤིས་རབ་ཏུ་འཇུག་པ། སངས་རྒྱས་ཐམས་ཅད་ཀྱིས་རབ་ཏུ་བསྔགས་པ། དེའི་སྔགས་སོ། །ཐོ་རངས་སྟན་ལས་ལངས་ནས་གཙང་མར་གྱུར་པས་ཁྱོར་བའི་ཆུ་ལ་ལན་བདུན་མངོན་པར་བསྔགས་ཏེ་ཤར་དུ་མངོན་པར་ཕྱོགས་ཏེ་བཏུང་བར་བྱའོ། །
[38b.2]ལས་ཀྱི་སྒྲིབ་པ་རྣམ་པར་དག་པར་འགྱུར་རོ། །བཅོམ་ལྡན་འདས་མའི་རྟོག་པའི་རྒྱལ་པོར་ཞི་བ་ཅན་གྱིས་ལས་ཐམས་ཅད་འགྲུབ་པར་བྱེད་དོ། །ཉེ་བར་གནོད་པ་མེད་པར་དྲན་པར་འགྱུར་ཞིང་སྟོབས་དང་ལྡན་པ་དང་། གཟི་བརྗིད་དང་ལྡན་པ་དང་། ལྷ་རྣམས་ཀྱིས་
[38b.3]བྱིན་གྱིས་བརླབས་པར་འགྱུར་རོ། །དེ་བཞིན་དུ་རྒྱས་བ་ཅན་ནི་ཉི་མ་གཞན་ལ་འདི་རྣམས་བྱའོ། །བར་མ་ལ་མངོན་སྤྱོད་ཅན་བརྞ་ཏ་རབ་ཏུ་འཇུག་པ་ལ་མིང་མེད་ཀྱི་སོར་མོ་ལན་བདུན་མངོན་པར་བསྔགས་པར་བྱའོ། །ཞི་བ་ཅན་དང་རྒྱས་པ་ཅན་ལ་ཡང་ངོ་། །མངོན་
[38b.4]སྤྱོད་ཅན་ལ་སྡིགས་མཛུབ་ལ་བཟླས་པ་ཉིད་ཀྱིས་དེ་བརྩམ་པར་བྱའོ། །གང་ལ་ལ་རྣམ་པ་དེ་ལྟའི་ཆོ་ག་བྱེད་པ་དེ་ལ་དངོས་གྲུབ་འབྱུང་བར་འགྱུར་རོ། །བཟླས་པའི་དུས་སུ་བདག་ཉིད་ཀྱི་སྙིང་གར་འདིས་མངོན་པར་བསྔགས་པར་བྱའོ། །དེའི་དངོས་གྲུབ་ངེས་པར་བརྗོད་དོ། །
[38b.5]སྒྲོལ་མའི་ཆེད་དུ་སྒྲུབ་པ་ནི་ངེས་པར་མྱུར་བར་བཤད་པ་དེ་བཞིན་དུ་བྱའོ། །སྒྲུབ་པ་པོ་བློ་དང་ལྡན་པས་རིག་པ་ཐམས་ཅད་ལ་དེ་བཞིན་དུ་རིག་པའི་རྒྱལ་པོ་སྟོབས་ཆེན་པོ་བདག་གི་སྔགས་ཀྱི་རིག་པ་ཤིན་ཏུ་དགེ་བ་དགའ་བར་རབ་ཏུ་བསྒྲགས་སོ། །སྒྲུབ་པ་པོས་ཀྱང་བདག་ཉིད་
[38b.6]སྲུང་བ་དང་། དག་པ་བྱས་ལ་དེ་རྟག་ཏུ་རིག་པའི་རྒྱལ་པོ་ཆེན་པོ་འདིར་རྟོག་པའི་རྒྱལ་པོ་ཆེན་པོ་འདིར་བཅོམ་ལྡན་འདས་མ་སྒྲོལ་མ་སྒྲུབ་པའི་ཐབས་ཀྱི་ཆོ་ག་འཇིག་རྟེན་གསུམ་ལས་རྣམ་པར་རྒྱལ་བ་ཆེན་པོའི་སྒྲུབ་ཐབས་ཀྱི་ཆོ་གའི་ལས་འགའ་ཞིག་བཤད་པར་བྱའོ། །གང་ལ་
[38b.7]ལ་སྒྲུབ་པ་བྱེད་པར་འགྱུར་བ་དེ་རྣམས་གདོན་མི་ཟ་བར་རིག་པ་འཛིན་པས་བྱང་ཆུབ་ཏུ་སེམས་བསྐྱེད་དེ། དཀོན་མཆོག་གསུམ་ལ་མངོན་པར་དང་བས་འབྱུང་བར་བྱའོ། །ཡང་འདིའི་ཆོ་གར་འགྱུར་ཏེ་རིང་བསྲེལ་དང་བཅས་པའི་མཆོད་རྟེན་ནམ། རིའི་རྩེ་མོ་འམ། གཞན་
[39a]
[39a.1]དུ་ཡང་རུང་སྟེ་གཙང་མའི་ཕྱོགས་སུ་གཟུགས་བརྙན་གྱི་སྤྱན་སྔར་འོ་མ་དང་ནས་ཟན་བཟའ་བའམ། རིག་པ་སོ་སོར་སྒྲུབ་པའི་སྟོན་མོའི་བཟའ་བ་ཡོངས་སུ་སྤངས་ལ་མཆོད་པ་ཡོངས་སུ་རྫོགས་པས་གསོ་སྦྱོང་ལ་གནས་པའམ། གསོ་སྦྱོང་ལ་མི་
[39a.2]གནས་པར་ཡང་རུང་སྟེ་འབུམ་ཕྲག་ཕྱེད་དང་གསུམ་བཟླས་པར་བྱའོ། །སྔོན་སྤྱད་པ་བྱས་པར་འགྱུར་རོ། །མཆོད་པ་བྱས་ནས་བསྙེན་པ་ཡང་ས་གའི་ཉ་འམ་ཆོ་འཕྲུལ་གྱི་ཕྱོགས་ཀྱི་ཉ་ལ་མཆོད་པ་བྱས་ནས་སྟོང་ཕྲག་བརྒྱད་བཟླས་པར་བྱའོ། །སྙིང་པོ་སྒྲུབ་པར་འགྱུར་རོ། །དེ་
[39a.3]ནས་ལས་རྣམས་སུ་འགྱུར་ཏེ། ཆོ་འཕྲུལ་གྱི་ཕྱོགས་ཀྱི་ཉ་ལ་ཨ་ག་རུའི་ཡམ་ཤིང་ཞོ་དང་སྦྲང་རྩི་དང་མར་ལས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །མེ་ཏོག་སྟོང་ཕྲག་བརྒྱད་རྣམས་ཀྱིས་བཅོམ་ལྡན་འདས་མཐོང་བར་འགྱུར་རོ། །མེ་ཏོག་སྟོང་ཕྲག་བརྒྱད་པོ་རྣམས་
[39a.4]ཀྱིས་གཟུགས་བརྙན་ལ་བསྣུན་པར་བྱའོ། །ཡང་ན་སླར་ཡང་མཚན་མོ་ཐམས་ཅད་དུ་བཟླས་ན་བཅོམ་ལྡན་འདས་མཐོང་བར་འགྱུར་རོ། །དེ་ནས་མཐོང་ན་དོང་ཙེ་ལྔ་རྟག་ཏུ་རྙེད་དོ། །མཚན་མོ་བདུན་དུ་ཐུན་མཚམས་གསུམ་དུ་མར་གྱིས་བཏགས་པའི་སྦྱིན་སྲེག་སྟོང་
[39a.5]ཕྲག་བརྒྱད་བྱས་ན་རྒྱལ་པོ་དབང་དུ་འགྱུར་རོ། །མྱོས་བྱེད་ཀྱི་ཤིང་ལ་གཟུགས་བརྙན་བྱས་ནས་རྒྱན་ཐམས་ཅད་ཀྱིས་རྣམ་པར་བརྒྱན་ལ། རྒྱལ་པོའི་ཡམ་ཤིང་གིས་མེ་སྦར་ནས་ཐུར་མས་རྐང་པ་ཕུག་སྟེ་ཐུན་མཚམས་གསུམ་དུ་བརྒྱད་བརྒྱར་སྦྱིན་སྲེག་བྱས་ན་ཉི་མ་གཉིས་པ་
[39a.6]ལ་རྐང་པ་དག་གིས་འོང་བར་བྱེད་དོ། །མྱ་ངན་མེད་པའི་ཤིང་གིས་སོར་མོ་དྲུག་པའི་ཤ་ལ་བྷཉྫི་ཀ་བྱས་ནས་རིའི་རྩེ་མོར་གནས་ཏེ་འོ་མ་དང་ནས་ཟན་བཟའ་ཞིང་འབུམ་ཕྲག་གསུམ་བཟླས་པར་བྱའོ། །མཐར་ཟླ་བ་ཉ་ལ་མཆོད་པ་བྱ་སྟེ་མཚན་མོ་གསུམ་སྨྱུང་བར་གནས་
[39a.7]པས་རིང་བསྲེལ་དང་བཅས་པའི་མཆོད་རྟེན་དུ་ཨ་ཤྭཏྠའི་འདབ་མར་བཞག་སྟེ་ཇི་སྲིད་འོངས་པ་དེ་སྲིད་བཟླས་པར་བྱའོ། །ལེགས་པར་འོངས་སམ་ཞེས་བརྗོད་པར་བྱ་ཞིང་མཆོག་སྦྱིན་པར་བྱའོ་ཞེས་ཟེར་ན་ཆུང་མའམ་སྲིང་མོ་འམ་གྲོགས་མོའང་རུང་སྟེ། བདག་ཉིད་དང་
[39b]
[39b.1]བཅུ་གཉིས་ལ་བཟའ་བ་དང་བགོ་བ་དང་། དོང་ཙེའང་རབ་ཏུ་སྩོལ་བར་བྱེད་དོ། །ལོ་སྟོང་དུ་འཚོ་བར་འགྱུར་རོ། །ཟླ་བ་གཟས་ཟིན་པ་ན་རྒྱུད་མཚུངས་པའི་བའི་མར་སར་བླངས་ནས་སོར་དྲུག་པའི་གཟུགས་བརྙན་བྱས་ཏེ་ཟས་བཞིན་དང་སྨྱུང་བར་གནས་པས་ཨ་ཤྭཏྠའི་
[39b.2]འདབ་མར་བཞག་ནས་ཇི་སྲིད་ཟླ་བ་གྲོལ་གྱི་བར་བཟླས་པར་བྱའོ། །དེ་ལ་དངོས་གྲུབ་རྣམ་པ་གསུམ་སྟེ། དྲོ་བཞིན་པ་ལ་རྐང་པས་རབ་ཏུ་རྒྱུ་བ་དང་། ཚེ་ལོ་ལྔ་བརྒྱ་ཐུབ་པ་དང་། དཔག་ཚད་ལྔ་བརྒྱར་འགྲོ་བར་བྱེད་དོ། །ཐམས་ཅད་དུ་མི་སྣང་བར་གདོན་མི་ཟ་བར་འགྱུར་
[39b.3]རོ། །དུ་བ་འཐུལ་བཞིན་པ་ལ་མི་སྣང་བ་དང་། སོར་མོ་ཉི་ཤུ་རྩ་བཞི་པ་ལ་མི་རེག་པ་དང་། ལོ་སྟོང་དུ་འཚོ་བ་དང་། དཔག་ཚད་སྟོང་དུ་འགྲོ་བར་བྱེད་དོ། །སྐྱེས་བུ་བཅུའི་སྟོབས་འབར་ཏེ་ལོ་སྟོང་ཕྲག་གཉིས་སུ་འཚོ་བར་འགྱུར་རོ། །རིག་པ་འཛིན་པ་རྣམས་ཀྱིས་མི་
[39b.4]ཚུགས་སོ། །ཞོ་དང་སྦྲང་རྩི་དང་མར་གྱིས་བཏགས་པའི་པདྨའི་སྦྱིན་སྲེག་སྟོང་ཕྲག་བཅུ་བྱའོ། །སོལ་བའི་དབུས་སུ་དཔལ་ལྷ་མོའི་གཟུགས་པདྨ་ཕྱག་ན་བསྣམས་པ་ཀུན་ཏུ་བཀོད་དོ། །དེ་མཆོག་སྦྱིན་པར་བྱེད་དེ། མ་འམ་སྲིང་མོ་འམ། གྲོགས་མོ་གྱིས་ཤིག་
[39b.5]ཅེས་བྱ་བར་བརྗོད་པར་བྱའོ། །དེས་དོང་ཙེ་སྟོང་སྩོལ་བར་འགྱུར་རོ། །ནད་ཐམས་ཅད་རབ་ཏུ་ཞི་བར་འགྱུར་རོ། །གསོ་སྦྱོང་ལ་གནས་པས་འོ་མ་དང་ནས་ཟན་བཟའ་ཞིང་དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ནས་སྔར་གྱི་ནས་ཡམ་ཤིང་གི་སྦྱིན་སྲེག་སྟོང་
[39b.6]ཕྲག་བརྒྱད་བྱའོ། །ནད་ཐམས་ཅད་ཉེ་བར་ཞི་བར་འགྱུར་རོ། །ལྟེ་བ་ཙམ་གྱི་ཆུར་ཞུགས་ནས་འབུམ་ཕྲག་གསུམ་བཟླས་པར་བྱའོ། །གཏེར་ཐམས་ཅད་མཐོང་བར་བྱེད་དོ། །འཁྲུལ་འཁོར་ཐམས་ཅད་འགེམས་པར་བྱེད་དོ། །རེངས་པར་བྱེད་དོ། །སྲུང་བར་
[39b.7]བྱེད་དོ། །མི་ཡང་འགུགས་པར་བྱེད་དོ། །ཤི་བ་སོས་པར་བྱེད་དོ། །དུག་མེད་པར་བྱེད་དོ། །ཞི་བར་ཡང་བྱེད་དོ། །འགུགས་པར་བྱེད་དོ། །མོ་གཤམ་ལ་བུ་སྟེར་བར་བྱེད་དོ། །སྟོང་ཕྲག་བརྒྱད་དུ་མངོན་པར་བསྔགས་ན་སྡང་བ་གཞན་གྱིས་མི་ཐུབ་པར་
[40a]
[40a.1]འགྱུར་རོ། །རྒྱལ་པོའི་སྒོར་སྲུང་བ་བྱས་ན་དགྲ་རྣམས་ལ་མཚམས་བཅད་པར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་འབུམ་ཕྲག་དྲུག་བཟླས་པར་བྱའོ། །རས་དཀར་པོས་བགོ་བར་བྱས་ནས་ཇི་སྲིད་དུ་འབར་བ་དེ་སྲིད་དུ་བཟླས་
[40a.2]པར་བྱའོ། །འཁོར་སྟོང་དང་བཅས་པར་འཕུར་བར་འགྱུར་རོ། །རྣམ་པ་སྣ་ཚོགས་པའི་ལས་རྣམས་བྱའོ། །སྟོན་ཀའི་སྤྲིན་ལྟར་དཀར་བ། རྒྱན་ཐམས་ཅད་ཀྱིས་རྣམ་པར་བརྒྱན་པ། རལ་པའི་ཅོད་པན་འཆང་བ། མཆོད་ཕྱིར་ཐོགས་དཀར་པོ་ཅན་འཕགས་པ་སྤྱན་
[40a.3]རས་གཟིགས་དབང་ཕྱུག་ལ་ཕྱག་འཚལ་བར་བྱེད་བཞིན་པ་འདི་ལ་མཆོད་པ་ཆེན་པོ་བྱས་ནས་འབུམ་ཕྲག་གསུམ་བཟླས་པར་བྱའོ། །ཡིད་ཀྱིས་འགྲུབ་བོ། །གཙང་མའི་ཕྱོགས་སུ་ཆུ་ཀླུང་འགྲམ་དུ་གསོ་སྦྱོང་ལ་གནས་པས་མཆོད་རྟེན་རྟེན་ཅིང་འབྲེལ་པར་འབྱུང་བའི་
[40a.4]སྙིང་པོ་ཅན་བྱས་ནས་དེ་ལ་མཆོད་པ་བྱས་ཏེ་སྙིང་པོ་བཟླས་པར་བྱའོ། །བར་མ་སླར་ཡང་མཆོད་རྟེན་བྱས་ནས་ཉི་མ་ནུབ་པ་ནས་ཇི་སྲིད་སྟོང་ཕྲག་བརྒྱད་དེ་སྲིད་དུ་བཟླས་སོ། །དེ་ནས་ཆོ་ག་འདིས་རིག་པ་འཛིན་པའི་འཁོར་ལོས་སྒྱུར་བར་འགྱུར་རོ། །འཕགས་པ་སྤྱན་
[40a.5]རས་གཟིགས་དབང་ཕྱུག་དང་ཐབས་ཅིག་ཏུ་བདེ་བ་ཅན་དུ་འགྲོ་བར་བྱེད་ཅིང་སངས་རྒྱས་མཐོང་ངོ་། །བསྐལ་པར་གནས་པར་འགྱུར་རོ། །རིག་པ་འཛིན་པ་རྒྱལ་པོའམ། རྒྱལ་པོའི་བློན་པོ་དབང་དུ་བྱེད་ན་ཨ་པ་མརྒའི་ཡམ་ཤིང་ལ་མར་དང་སྦྲང་རྩིས་བཏགས་པའི་
[40a.6]སྦྱིན་སྲེག་སྟོང་ཕྲག་བརྒྱད་བྱས་ན་རྒྱལ་པོ་དབང་དུ་འགྱུར་རོ། །བུད་མེད་དང་སྐྱེས་པ་དབང་དུ་བྱེད་པ་ལ་ཐུན་གསུམ་དུ་གུ་གུལ་གྱི་རིལ་བུའི་སྦྱིན་སྲེག་སྟོང་ཕྲག་བརྒྱད་བྱ་སྟེ་དབང་དུ་འགྱུར་རོ། །ཨ་ག་རུའི་རིལ་བུས་སྟོང་ཕྲག་བརྒྱད་སྦྱིན་སྲེག་བྱ་སྟེ། སྐྱེ་བོ་ཐམས་ཅད་
[40a.7]དགའ་བར་འགྱུར་རོ། །རྒྱལ་པོའི་ཁབ་ཏུ་ཡང་སྨྲ་བའི་མཆོག་ཏུ་འགྱུར་རོ། །ཤུ་དག་ཁར་བཅུག་ནས་ཇི་སྲིད་དངོས་གྲུབ་རྣམ་པ་གསུམ་དུ་གྱུར་གྱི་བར་དུ་བཟླས་པར་བྱའོ། །དྲོ་བཞིན་པས་ནི་ཡིད་གཞུངས་ཤིང་དཔའ་བར་བྱེད་དོ། །དུ་བ་འཐུལ་བས་ནི་མི་སྣང་བ་
[40b]
[40b.1]དང་འབར་བར་བྱེད་དོ། །རིག་པ་འཛིན་པས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་འབུམ་ཕྲག་བཅུ་དྲུག་བཟླས་པར་བྱའོ། །སློང་མོ་ཟ་ཞིང་དུས་གསུམ་དུ་ཁྲུས་བྱས་ནས་དཔའ་བོའི་སྟན་ལ་ཉེ་བར་འདུག་སྟེ་འབུམ་ཕྲག་ལྔ་བཟླས་པར་བྱའོ། །དེ་
[40b.2]ནས་ཡིད་ཀྱིས་འདོད་པའི་དངོས་གྲུབ་འབྱུང་སྟེ་ལྷ་རྣམས་ཀྱིས་ལྷན་ཅིག་གནས་ཤིང་གང་འདོད་པ་དེ་རྙེད་དོ། །དེ་ནས་ཟ་མ་ཏོག་དཀར་པོ་ཡི་གེས་དཀྲིས་པ་ལྡོང་རོས་བཅུག་ནས་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་ཡིད་གཞུངས་པར་
[40b.3]འགྱུར་རོ། །དུ་བ་འཐུལ་བཞིན་པ་ལ་མི་སྣང་བ་དང་འབར་བར་འགྱུར་རོ། །རིག་པ་འཛིན་པས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་འབུམ་ཕྲག་བཅུ་དྲུག་བཟླས་པར་བྱའོ། །སློང་མོ་ཟ་ཞིང་མི་སྨྲ་བར་ཀུ་ཤ་བཏིང་བ་ལ་ཉལ་ནས། ནཱ་ག་གེ་སར་
[40b.4]གྱིས་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་བདུན་པ་ལ་འདོད་པའི་བུ་མོ་རྙེད་དོ། །མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་བདུན་པ་ལ་མཆོག་ཏུ་ཡིད་གཞུངས་ཤིང་དཔའ་བར་འགྱུར་རོ། །དགའ་བ་འཁྱིལ་པའི་མེ་ཏོག་གིས་སྟོང་ཕྲག་བརྒྱད་
[40b.5]སྦྱིན་སྲེག་བྱས་ན་བུད་མེད་དང་སྐྱེས་པ་རྣམ་པར་ལྡང་བར་འགྱུར་རོ། །དབང་དུ་བྱེད་པ་ལ་ཟླ་བ་ཉ་ལ་ཉིན་མཚན་དུ་སྨྱུང་བར་གནས་པས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་ཏིལ་གྱིས་སྦྱིན་སྲེག་སྟོང་ཕྲག་བརྒྱད་བྱས་ན་
[40b.6]དབང་དུ་འགྱུར་རོ། །སེང་ལྡེང་ལ་ཕུར་བུ་སོར་བཞི་པའི་ཚད་བྱས་ནས་ཕྱོགས་བཞིར་གདབ་པར་བྱས་ཏེ་མཚམས་བཅིངས་བ་བྱས་པར་འགྱུར་རོ། །མིག་སྨན་ལྡོང་རོས་གྲུབ་པར་འདོད་པས་ཟླ་བ་གཅིག་ཏུ་འོ་མ་དང་ནས་ཟན་བཟའ་ཞིང་ནག་པོའི་བརྒྱད་པ་ལ་མཚན་མོ་གསུམ་
[40b.7]དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་དུ་གཟུགས་བརྙན་གྱི་སྤྱན་སྔར་ཨ་ཤྭཏྠའི་འདབ་མ་བཞི་ལ་བཞག་ནས་བཞི་པས་མནན་ཏེ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཞལ་ཆེ་བ་ལ་རིག་པ་བཟླས་པ་ཉིད་དང་གདོང་ལ་
[41a]
[41a.1]ཡོངས་སུ་བཟླས་པས་རྒྱལ་བར་འགྱུར་རོ། །ཁྲོས་པའི་མདུན་དུ་ཡོངས་སུ་བཟླས་ན་རབ་ཏུ་ཞུམ་པར་འགྱུར་རོ། །ཡུགས་ས་མོ་དབང་དུ་བྱ་བར་འདོད་ན་ནག་པོའི་བརྒྱད་པ་ལ་མཚན་མོ་གསུམ་དུ་སྨྱུང་བར་གནས་ཏེ་འཕགས་པ་སྤྱན་རས་གཟིགས་དབང་ཕྱུག་
[41a.2]གི་སྤྱན་སྔར་མེ་ཏོག་དཀར་པོའི་སྦྱིན་སྲེག་སྟོང་ཕྲག་བརྒྱད་བྱ་སྟེ་གང་དོན་དུ་གཉེར་བ་དེ་ལ་མཆོག་སྦྱིན་པར་བྱེད་དོ། །ཡུངས་ཀར་དཀར་པོས་མཆེ་བ་ཅན་ཐམས་ཅད་ཀྱི་དཀྱིལ་འཁོར་འཆིང་བ་ནི། སེང་གེ་དང་། སྟག་དང་། ཆོམ་རྐུན་དང་། གླང་པོ་ཆེའི་ནང་དུ་སོང་བས་དྲན་པར་
[41a.3]བྱ་ཞིང་གསོ་སྦྱོང་ལ་གནས་པས་དུས་གསུམ་དུ་ཁྲུས་བྱ་ཞིང་བྱང་ཆུབ་ཏུ་སེམས་བསྐྱེད་ཅིང་བྱམས་པ་ལ་གནས་པས་སེམས་ཅན་ཐམས་ཅད་ལ་ཕན་པར་འདོད་པས་རིང་བསྲེལ་དང་བཅས་པའི་མཆོད་རྟེན་དང་གཟུགས་བརྙན་གྱི་སྤྱན་སྔར་འབུམ་ཕྲག་གསུམ་བཟླས་སོ། །དེ་ནས་འཕགས་
[41a.4]པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱ་སྟེ། མ་ཉམས་པའི་རས་མཉེན་པ་ལ་སྟོན་ཁའི་སྤྲིན་ལྟར་དཀར་བ་པདྨ་ལ་གནས་པ། པདྨ་ཕྱག་ན་བསྣམས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། རལ་པའི་ཅོད་པན་འཆང་བ། དར་དང་རས་ཀྱི་ཤམ་ཐབས་
[41a.5]ཅན་ནོ། །རིང་བསྲེལ་དང་བཅས་པའི་མཆོད་རྟེན་དང་། གཟུགས་བརྙན་གྱི་སྤྱན་སྔར་རས་རིས་བཞུགས་སུ་གསོལ་ནས་འབུམ་ཕྲག་གསུམ་བཟླས་པར་བྱའོ། །དེ་ནས་ཟླ་བ་ཉ་ལ་སངས་རྒྱས་བཅོམ་ལྡན་འདས་ལ་མཆོད་པ་ཆེན་པོ་བྱས་ནས། དེ་ནས་མཚན་མོ་གསུམ་དུ་སྨྱུང་
[41a.6]བར་གནས་ཏེ། ཨ་རིཥྚའི་ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་ཉི་ཤུ་རྩ་བཞི་བྱའོ། །འཕགས་པ་སྤྱན་རས་གཟིགས་དབང་ཕྱུག་ལས་འོད་ཟེར་འབྱུང་སྟེ། ས་གཡོ་བར་འབྱུང་ཞིང་རྔ་བོ་ཆེའི་སྒྲ་སྒྲོགས་བར་བྱེད་པ་དང་། མར་མེའི་རྩེ་མོ་
[41a.7]འཕེལ་བ་དང་། མེ་ཏོག་གི་ཆུན་པོ་གཡོ་བ་དང་། རས་རིས་འགུལ་བར་བྱེད་དེ། དེ་ནས་གྲུབ་པར་འགྱུར་རོ། །དེ་ནས་ལས་རྣམས་དགེ་བར་འགྱུར་རོ། །ནོར་སྦྱིན་པར་བྱེད་དོ། །དངོས་གྲུབ་ཐམས་ཅད་ཀྱིས་དགའ་བར་འགྱུར་རོ། །དབང་དུ་གྱུར་ནས་གནས་སོ། །དེ་ནས་
[41b]
[41b.1]མིག་སྨན་སྒྲུབ་པར་འདོད་ན་རྣ་བའི་མིག་སྨན་ཨ་ཤྭཏྠའི་འདབ་མའི་ནང་དུ་བཏུམ་པར་བྱས་ནས་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཙནྡན་དམར་པོ་ལས་བྱུང་བའི་སོར་བཅུ་དྲུག་པའམ། སོར་བཅུ་པའི་དབྱུག་པའི་ཤིང་བྱེད་དུ་གཞུག་གོ། །
[41b.2]འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་གྱི་བར་དུ་འབུམ་ཕྲག་གསུམ་བཟླས་པར་བྱའོ། །གང་བྱེད་པ་དེ་ཐམས་ཅད་དེ་བྱེད་དུ་གཞུག་པར་བྱའོ། །ཆོ་འཕྲུལ་གྱི་ཕྱོགས་ནས་བརྩམས་ནས་གསོ་སྦྱོང་ཅན་གྱིས་དུས་གསུམ་དུ་
[41b.3]ཁྲུས་བྱ་ཞིང་གོས་ལན་གསུམ་དུ་བརྗེས་ལ་འབུམ་བཟླས་པར་བྱའོ། །བསྙམས་པའི་རས་ལ་ལྷ་འདྲིར་གཞུག་པར་བྱ་སྟེ། སྟོན་ཀའི་སྤྲིན་ལྟར་དཀར་བ། ཕྱག་ན་པདྨ་བསྣམས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ། རིང་བསྲེལ་དང་བཅས་པའི་མཆོད་རྟེན་དུ་དབུགས་
[41b.4]རྔུབ་བཞིན་པས་ལག་པ་གཉིས་སུ་ཛཱི་པས་བཀང་ལ་རལ་པའི་ཅོད་པན་འཛིན་ཅིང་མཆོད་ཕྱིར་ཐོགས་དཀར་པོ་ཅན་པདྨའི་ཕྲེང་བ་འཆང་བའོ། །དེ་ནས་དཀར་པོའི་བརྒྱད་ནས་བརྩམས་ནས་རིང་བསྲེལ་དང་བཅས་པའི་མཆོད་རྟེན་དང་། རས་རིས་ལ་པདྨ་དཀར་པོའི་སྦྱིན་སྲེག་བྱ་ཞིང་
[41b.5]འབུམ་ཕྲག་བཅུ་གཉིས་བཟླས་པར་བྱའོ། །ཆོ་ག་གཞན་ནི་རིག་པ་འཛིན་པས་སྒྲུབ་པ་བྱེད་པར་འདོད་པས་ལོག་འདྲེན་རྣམ་པར་འཇོམས་པའི་ཆོ་གའི་རྒྱལ་པོ་ནི་ཡུངས་ཀར་ལ་ཚ་བའི་ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་དཔག་ཚད་སྟོང་དུ་འབྲོས་པར་བྱེད་
[41b.6]དོ། །དེ་ནས་རིག་པ་བསྒྲུབ་པར་བྱའོ། །རྣམ་པ་གཞན་དུ་དུག་འཇོམས་པར་བྱེད་དོ། །ཕ་རོལ་གྱི་རིག་པ་བཅིང་བར་འདོད་ན། མིང་ནས་སྨོས་ཏེ་རས་ཀྱི་ཁ་ཚར་ལ་བརྒྱད་བརྒྱར་མངོན་པར་བསྔགས་ནས་མདུད་པ་བཅིང་བར་བྱའོ། །གལ་ཏེ་སངས་རྒྱས་བཅོམ་ལྡན་འདས་
[41b.7]རང་བྱུང་དུ་བྱོན་ཡང་། དེས་ཀྱང་ཇི་སྲིད་རིག་པ་འཛིན་པས་བཀྲོལ་གྱི་བར་དུ་དགྲོལ་བར་མི་ནུས་སོ། །ཞི་བར་འདོད་པས་སྣ་མའི་མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ། ཞི་བར་འགྱུར་རོ། །སློང་མོ་ཟ་བས་བྱེ་བ་ཡོངས་སུ་བཟླས་པར་བྱ་སྟེ། མངོན་སུམ་དུ་བཅོམ་ལྡན་
[42a]
[42a.1]འདས་འོད་དཔག་མེད་པདྨའི་གདན་ལ་བཞུགས་པ་མཐོང་བར་འགྱུར་རོ། །རིག་པ་འདི་སྟོང་ཕྲག་བཅུར་བཟླས་པས་གཞན་ནད་ཀྱིས་བཏབ་པ་རབ་ཏུ་འཇོམས་པར་བྱེད་དོ། །སློང་མོ་ཟ་ཞིང་བྱེ་བ་ཡོངས་སུ་བཟླས་ན་བཅོམ་ལྡན་འདས་མཐོང་སྟེ་མཆོག་
[42a.2]གསུམ་སྩོལ་བར་མཛད་དོ། །སེམས་ཅན་ཐམས་ཅད་དབང་དུ་བྱེད་པ་དང་། མི་སྣང་བ་དང་། ལྷ་མ་ཡིན་གྱི་ཁྱིམ་དུ་འཇུག་པའོ། །རིའི་རྩེ་མོར་འཛེགས་ནས་བྱེ་བ་ཡོངས་སུ་བཟླས་ན་ལྷ་ཐམས་ཅད་དབང་དུ་འགྱུར་ཞིང་རྟག་ཏུ་ཡང་མཐོང་བ་སྩོལ་བར་བྱེད། པདྨ་ཅན་གྱི་
[42a.3]མཚོར་པདྨ་དཀར་པོའི་སྦྱིན་སྲེག་སྟོང་ཕྲག་བཅུ་བྱའོ། །རྒྱལ་པོ་དབང་དུ་འགྱུར་རོ། །བཀླགས་པ་ཙམ་གྱིས་ཐམས་ཅད་ཡོངས་སུ་འགྲུབ་པར་འགྱུར་ཏེ་འདོད་པས་ཉེ་བར་བཞག་པ་ནི་མ་གཏོགས་སོ། །མཚན་མོ་གསུམ་དུ་སྨྱུང་བར་གནས་ཏེ་མེ་ལོང་ལ་ཡོངས་སུ་བཟླས་
[42a.4]ནས་སྦྱིན་སྲེག་གི་ཐལ་བས་ཁྱེའུ་འམ་བུ་མོ་ལ་བསྟན་པར་བྱ་སྟེ། མཉམས་མ་ཟད་པར་མཐོང་ངོ་། །མཐེ་བོའི་སེན་རྩི་དང་དྲིའི་ཏིལ་མར་གྱིས་བྱུགས་ནས་བྱིས་པ་རྣམས་ལ་བསྟན་པར་བྱའོ། །སྣོད་ཆུས་གང་བར་བྱས་ནས་ཐམས་ཅད་ལ་བསྟན་པར་བྱ་སྟེ། ཐམས་ཅད་མཐོང་
[42a.5]ཞིང་སེམས་ཅན་ཐམས་ཅད་དབང་དུ་བྱེད་དོ། །ལན་བདུན་དུ་བཟླས་པས་དབང་དུ་འགྱུར་རོ། །གྲོང་དུ་རབ་ཏུ་ཞུགས་ནས་བཟའ་བ་དོན་དུ་གཉེར་ན་སྟོང་བཟླས་པར་བྱའོ། །བཟའ་བ་རྙེད་པར་འགྱུར་རོ། །ཆོམ་རྐུན་གྱི་འཇིགས་པ་ལ་བཟླས་པས་རེངས་པར་བྱེད་དོ། །བྱེ་བ་
[42a.6]བཟླས་པས་ལས་ཐམས་ཅད་ནུས་པར་འགྱུར་རོ། །ཟླ་བ་གཟས་བཟུང་བ་ནས་བར་ཧ་ཀ་མི་ཀའི་རྩ་བ་བླངས་ནས་ལག་པ་ཁ་སྦྱར་བས་མནན་ཏེ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཉི་མ་གཟས་བཟུང་བ་ན་འཕགས་པ་སྤྱན་རས་གཟིགས་
[42a.7]དབང་ཕྱུག་གི་སྤྱན་སྔར་ཇི་སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །ཆུ་ཀླུང་དུ་སོང་ཞིང་འོ་མ་དང་། ནས་ཟན་ཟ་ཞིང་བྱེ་བ་བཟླས་ན་ཀླུ་ཐམས་ཅད་འོང་བར་བྱེད་ཅིང་དེ་རྣམས་དབང་དུ་འགྱུར་རོ། །དེ་ནས་སྒྲུབ་པ་པོས་ཀླུའི་གནས་ཀྱི་དངོས་གྲུབ་འབྱུང་བར་
[42b]
[42b.1]བྱ་སྟེ། ཀླུའི་གནས་ཐམས་ཅད་དུ་ཇི་ལྟར་འདོད་པ་བཞིན་རང་གི་ཁྱིམ་བཞིན་དུ་རྣམ་པར་རྒྱུ་བར་བྱེད་དོ། །ཀླུའི་གནས་སུ་སོང་ནས་འོ་ཐུག་གིས་ལྷུང་བཟེད་བཀང་ནས་ཇི་སྲིད་ཀླུ་མགོ་བོ་བདུན་པ་འོང་བར་བྱེད་པ་དེ་སྲིད་དུ་རིག་པ་བཟླས་པར་བྱའོ། །རིན་པོ་ཆེ་རྣམས་ཀྱང་
[42b.2]སྦྱིན་པར་བྱེད་དོ། །ས་ལ་རྒྱལ་པོའི་གཏེར་འདོན་པ་འམ་འཆིང་བར་བྱེད་དོ། །དེ་ནས་གཅིག་ཏུ་ཡང་དག་པར་བླང་བར་བྱ་སྟེ། མ་བླངས་ན་ཀླུའི་འཆིང་བ་ལྔ་འོང་བར་བྱེད་དོ། །སྔགས་འདི་ཉིད་ཀྱིས་སྟོང་ཕྲག་ཉི་ཤུ་རྩ་གཅིག་ཏུ་ཆུ་ཀླུང་གི་འགྲམ་དུ་བཟླས་པ་དབུལ་བར་བྱའོ། །
[42b.3]རྒྱུན་འབབ་པའི་ཆུ་ཀླུང་ཆེན་པོའི་མེ་ཏོག་རྣམས་གཡས་སུ་འཁོར་བར་བྱེད་ན། རིག་པ་འཛིན་པས་གྲུབ་བོ་ཞེས་ཤེས་པར་བྱའོ། །དེ་ནས་ཆུའི་ནང་དུ་འོང་བ་དང་འགྲོ་བར་བྱེད་དོ། །རིང་བསྲེལ་དང་བཅས་པའི་མཆོད་རྟེན་ནམ། བྱང་ཆུབ་ཀྱི་ཤིང་དྲུང་དུ་བྱེ་བ་བཟླས་པར་བྱའོ། །
[42b.4]ཚུལ་ཁྲིམས་དང་ལྡན་པ་སྤོབས་པ་ཕུན་སུམ་ཚོགས་པའི་རྒྱལ་པོར་འགྱུར་ཏེ། འཛམ་བུའི་གླིང་གི་དབང་ཕྱུག །རིག་པ་འཛིན་པའི་འཁོར་ལོས་སྒྱུར་བ་རྫུ་འཕྲུལ་ཆེན་པོ་དང་མཐུ་ཆེན་པོ་ཅན་ཇི་སྲིད་དུ་བསྒྲུབས་པ་གཉིས་པའོ། །ཞེས་པ་གཉིས་པ་སངས་རྒྱས་བཅོམ་ལྡན་འདས་
[42b.5]ཀྱི་ཞལ་གྱི་སྒོ་ནས་པདྨ་འབྱུང་སྟེ་འདབ་མ་དགའ་བ་དང་བཅས་པ་དྲི་ཡིད་དུ་འོང་བའི་པདྨ་དེ་བླངས་པས་ཟས་སུ་དགའ་བ་ཟ་བའི་ལང་ཚོ་དང་ལྡན་པ་སྐྲ་ལི་ཞིང་འཁྱིལ་པ་ལོ་བརྒྱད་གཉིས་ལོན་པའི་རྣམ་པ་ལྷ་གཞོན་ནུ་རྣམས་ལས་ལྷག་པའི་གཟི་བརྗིད་དང་། བདེ་བ་དང་། ཡིད་བདེ་བ་
[42b.6]མང་བར་འགྱུར་རོ། །ལོ་བྱེ་བ་བརྒྱ་སྟོང་ཕྲག་ཏུ་འཚོ་ཞིང་འཕུར་བར་བྱེད་དོ། །བཱ་ཤ་ཀའི་མེ་ཏོག་སྟོང་ཕྲག་བརྒྱར་སྦྱིན་སྲེག་བྱ་སྟེ། གསེར་སྟོང་རྙེད་དོ། །སེང་ལྡེང་གི་ཤིང་གི་མེ་སྦར་ནས་མྱ་ངན་མེད་པའི་མེ་ཏོག་མར་ལ་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་
[42b.7]གནོད་སྦྱིན་དབང་དུ་འགྱུར་རོ། །ཟློས་བཞིན་པས་ནི་ཡིད་ཀྱིས་སྟོང་ཕྲག་བརྒྱད་ཅུ་སྦྱིན་སྲེག་བྱས་ན་ཡིད་རྩེ་གཅིག་པ་ཉིད་ལུས་མེ་དང་མཚུངས་པ་སྟོབས་དང་ཕ་རོལ་གནོན་པ་ཐོགས་པ་མེད་པའི་རིག་པ་འཛིན་པར་འགྱུར་རོ། །སླར་ཡང་བྱེ་བ་བཟླས་པར་བྱ་སྟེ། མངོན་སུམ་དུ་
[43a]
[43a.1]སྤྱན་རས་གཟིགས་དབང་ཕྱུག་མཐོང་ངོ་། །གང་འདོད་པ་དེ་རྙེད་དོ། །ཡིད་ཀྱིས་འབུམ་ཕྲག་བརྒྱད་ཅུ་རྣམས་ཀྱིས་མི་སྣང་བར་འགྱུར་རོ། །དཔག་ཚད་བརྒྱད་དུ་འཕུར་བར་བྱེད་དོ། །འོག་ཏུ་ཡང་དཔག་ཚད་བརྒྱར་འགྲོ་བར་བྱེད་དོ། །ས་ལ་ཡང་སྟེང་
[43a.2]དུ་འབྱིན་པར་བྱེད་དོ། །གཏེར་ཐམས་ཅད་མཐོང་བར་བྱེད་དོ། །གནོད་སྦྱིན་མོ་རྣམས་དབང་དུ་བྱ་བར་འདོད་པས་མྱ་ངན་མེད་པའི་ཤིང་གི་འོག་ཏུ་དཀྱིལ་འཁོར་ཉེ་བར་བྱུགས་པ་བྱས་ནས་འདི་གསོལ་ཅིག་ཅེས་བརྗོད་པར་བྱའོ། །གཞན་ཡང་འཇིག་རྟེན་གསུམ་ལས་རྣམ་པར་
[43a.3]རྒྱལ་བའི་ཆོ་གར་འགྱུར་ཏེ་སྔོན་སྤྱད་པ་བྱ་ཞིང་གསོ་སྦྱོང་ལ་གནས་པས་དུས་གསུམ་དུ་ཁྲུས་བྱ་ཞིང་། དེ་བཞིན་གཤེགས་པ་དགྲ་བཅོམ་པ་ལ་དཀྱིལ་འཁོར་བྱས་ནས་འབུམ་ཕྲག་གསུམ་བཟླས་པར་བྱའོ། །བཟླས་པ་ཡོངས་སུ་རྫོགས་པ་ན་གསོ་སྦྱོང་ལ་གནས་པ་ཉིད་ཀྱིས་
[43a.4]ཇི་ལྟར་ནུས་པའི་མཆོད་པ་བྱས་ནས་ཆུ་སྟོད་ཅན་གྱི་ཟླ་བ་ཉ་ལ་དགེ་འདུན་གྱིས་བསྟན་པའི་བསོད་སྙོམས་ཀྱི་ཟས་བཟའ་བར་བྱ་ཞིང་ཤ་དང་བྲལ་བའི་ཤིན་ཏུ་གྱ་ནོམ་པས་དྲི་གཙང་ཁང་དུ་དཀྱིལ་འཁོར་ཉེ་བར་བྱུགས་པ་བྱས་ནས་རིང་བསྲེལ་དང་བཅས་པའི་སྐུ་འམ། གཟུགས་བརྙན་
[43a.5]ལ་དྲི་དང་། མེ་ཏོག་དང་། བདུག་པ་རྣམས་ཀྱིས་མཆོད་པ་བྱས་ནས་ཀུ་ཤ་བཏིང་བ་ལ་སྐྱིལ་ཀྲུང་བཅིངས་ཏེ་བསོད་སྙོམས་ཀྱི་ཟས་ཀྱིས་ལས་ཀྱི་དཔག་ཏུ་མེད་པའི་བཟླས་པ་དབུལ་བར་བྱའོ། །ཇི་སྲིད་སྒྲུབ་པ་གཉིས་པའོ། །ཞེས་པ་དེའི་ཚེ་བཅོམ་ལྡན་འདས་མཐོང་བར་བྱེད་
[43a.6]དོ། །གང་འདོད་ཅིང་འདོད་པ་རྙེད་དོ། །འཇིག་རྟེན་གསུམ་ལས་རྣམ་པར་རྒྱལ་བའི་རྟོག་པ་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་འཇིག་རྟེན་གསུམ་ལས་རྣམ་པར་རྒྱལ་བ་རིག་པའི་རྒྱལ་པོ་ཆེན་པོའི་རྟོག་པ་རྫོགས་སོ།། །།
[43a.7]དེ་ནས་ཡང་སེམས་དཔའ་ཆེན་པོས་སླར་ཡང་རིག་པ་ཐམས་ཅད་ཡང་དག་པར་སྐུལ་བར་བྱེད་པའི་ཏིང་ངེ་འཛིན་ལ་སྙོམས་པར་ཞུགས་ནས་སྒྲུབ་ཐབས་ཀྱི་ཆོ་ག་རིག་པའི་ལེའུ་གསུངས་པར་གྱུར་ཏོ། །བཀླགས་པས་གྲུབ་པ་མྱུར་དུ་གྲུབ་ཅིང་རང་གིས་བདག་ཉིད་གྲུབ་པ་གཡེང་བའི་
[43b]
[43b.1]དོན་གྲུབ་པ། མདོར་ན་ཇི་ལྟ་ཇི་ལྟར་རབ་ཏུ་སྦྱར་བ། དེ་ལྟ་དེ་ལྟར་འགྲུབ་པར་འགྱུར་ཏེ། དེ་ཇི་ལྟ་བ་བཞིན་རྟོག་པར་བྱ་བར་འགྱུར་རོ། །ཡང་འདིར་རིག་པ་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བིདྱཱ་དེ་བ་ཏཱ་ཡ། 
[43b.2]ན་མོ་བིདྱཱ་དེ་བ་ཏཱ་ནཱཾ་ན་མ། སརྦ་སྱཻ་བ། བཱི་དྱཱ་ཀུ་ལ་བཾ་ཤ་སྱེ། ཏདྱ་ཐཱ། སརྦ་ཨཪྠ་བི་གྷྣ་བི་ནཱ་ཤ་ཡ་ཨཱ་ཧ་རི། ཧ་རེ་ཧ་རེ། བི་ཧ་རེ། པི་ཧཱ་ཏེ་ཛ་བི་མ་ལེ། ཨ་བྷ་ཡེ། ཙ་ལོ། སྟམྦྷ་ནི། པུཥྐ་རེ། ཤུདྡྷེ་མུཀྐེ་མུཀྐེ། བི་ཀུར་བི་ཏེ། པྲ་བྷཱ་སྭ་རེ་ཨཱ་ལོ་ཀི་ཏེ་བྷྱཿ། བི་ལཱ་ཀ་ལ། སརྦ་
[43b.3]སཏྭ། ཨ་བ་ལོ་ཀ་ནི་སྭཱ་ཧཱ། རིག་པ་འདིས་ལས་འདི་རྣམས་སུ་འགྱུར་ཏེ་བསྙེན་པའི་དུས་དང་སྒྲུབ་པའི་དུས་སུ་ཡང་དང་པོ་ཉིད་དུ་བདག་ཉིད་བསྲུང་བར་བྱའོ། །བསླབ་པས་བཅིང་བའི་གྲོགས་རྣམས་ཀྱང་ལན་བདུན་ནས་ལན་གསུམ་བཟླས་པའི་ཆུ་སྤྱི་བོར་བླུགས་པས་ཐམས་ཅད་དུ་
[43b.4]བསྲུང་བ་བྱས་པར་འགྱུར་རོ། །དྲི་དང་། མེ་ཏོག་དང་། བདུག་པ་དང་། བསྔགས་པ་ལ་སོགས་པ་ཡང་འདི་ཉིད་ཀྱིས་བྱའོ། །རས་རིས་བླངས་ཏེ་ལྷ་རྣམས་དང་རས་རིས་ལ་ཀུན་ཏུ་བསྲུང་བ་དང་། རས་རིས་ཀྱི་གནས་སུ་ཚོན་གཞན་དང་མ་འདྲེས་པ་དང་། སྤྱན་དྲངས་པའི་
[43b.5]ལྷ་རྣམས་ལ་མཆོད་ཡོན་དབུལ་བ་དང་། ཡང་དག་པར་གནས་པ་དང་། བདག་ཉིད་དང་གྲོགས་བྱེད་པ་རྣམས་ཀྱང་འདི་ཉིད་ཀྱིས་ཁུ་བ་བཅིང་བར་བྱའོ། །ཁུ་བ་བཅིངས་པས་ལོག་འདྲེན་ཐམས་ཅད་འཇོམས་པ་དང་། གནས་ཀུན་ཏུ་བསྲུང་བའོ། །འདི་ཉིད་ཀྱིས་ཚ་བའི་
[43b.6]ཏིལ་མར་གྱིས་བཏགས་པའི་ཡུངས་ཀར་དཀར་པོའི་སྦྱིན་སྲེག་སྟོང་ཕྲག་བརྒྱད་བྱའོ། །བདག་ཉིད་དང་གྲོགས་བྱེད་པ་རྣམས་ཀྱང་རུང་སྟེ་ལན་ཉི་ཤུ་རྩ་གཅིག་ཏུ་ཕྱོགས་གང་དུ་སྔོན་དུ་བསྙེན་པ་དང་། སྒྲུབ་པ་དང་། ཞི་བ་ཅན་དང་། རྒྱས་པ་ཅན་དང་། མངོན་སྤྱོད་ཅན་ཅི་ཡིན་
[43b.7]པ་དེ་ཉིད་དུ་གདོན་མི་ཟ་བར་བྱའོ། །ཡང་ན་གཞན་དུ་ཐང་གི་ཕྱོགས་སམ། སའི་གནས་བཅོམ་ལྡན་འདས་བསྒྲུབ་པར་བྱ་བའམ། གཞན་ལས་བྱ་བ་དེར་བྱི་དོར་དང་པོར་བྱའོ། །རྣམ་པ་འདིས་གཏོར་མ་སྦྱོང་བ་དང་། བདག་ཉིད་སྲུང་བ་དང་། གཞན་སྲུང་བ་དང་། ཆུ་བླུགས་
[44a]
[44a.1]པ་དང་། མདོར་ན་སྒྲུབ་པ་དང་། ལས་གང་ཅུང་ཟད་ཡིན་པ་དེ་འདིས་བསྲུང་བ་ལ་སོགས་པ་བྱའོ། །སྲུང་བའི་རིག་པ་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[44a.2]ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བྷ་ག་བ་ཏྱཻ། ཏཱ་རཱ་ཡཻ། ཨཱ་གཙྪ་དེ་བི། པདྨ་ཧ་སྟེ་ན། བ་དེ། པདྨ་ཧསྟེ། ཡ་ཤོ་བ་ཏི། རོ་ཥ་ཎ་ཤཱི་གྷྲཾ་ཨཱ་གཙྪ། མ་ཧ་དེ་བི་གི །མ་ཧཱ་བི་གི །ཧ་ར་ཧ་ར། ས་ར་ས་ར། ཙ་ལ་ཙ་ལ། ཨཱ་གཙྪ་ཨཱ་གཙྪ། བྷ་ག་བ་ཏེ། ཨི་དཾ་གནྡྷ་པུཥྤ། 
[44a.3]མཱ་ལྱ། སརྦ་ནཱི་ཡཾ། པྲ་ཡཙྪ་ཐ། བུདྡྷ་སཏྱེ་ན། དྷ་རྨས་ཏྱེ་ན། སཾ་གྷ་སཏྱེ་ན་སྭཱ་ཧཱ། རིག་པ་དང་པོ་གང་ཡིན་པ་དེས་དཀྱིལ་འཁོར་གྱི་ཆོ་གས་དཀྱིལ་འཁོར་ལ་རབ་ཏུ་སྦྱར་བར་བྱའོ། །རིག་པ་འདིས་ཨ་ག་རུའི་བདུག་པ་དང་སྔར་བརྗོད་པའི་རིག་པས་ལན་གསུམ་མམ་བདུན་བཟླས་
[44a.4]པས་བྱི་དོར་དང་ལན་ཉི་ཤུ་རྩ་གཅིག་མངོན་པར་བསྔགས་ནས་སྒྲུབ་པ་ནི་རིག་པ་བཟླས་པར་བྱའོ། །བཅོམ་ལྡན་འདས་མ་འཕགས་མ་སྒྲོལ་མ་སྤྱན་དྲང་བར་བྱ་སྟེ། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་
[44a.5]རཱ་ཡ། བོ་དྷཱི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏྱཻ། ཨཱརྱ་ཏཱ་རཱ་ཡཻ། ཨརྷ་ཏྟེ། སུ་གནྡྷ། མཱ་ལྱ། པྲི་ཡེ། ཙནྟྲ། ཙནྟྲ་མ་ཏི། གནྡྷ་ནུ་ལེ་པ་ནཱཾ། པྲ་ཏཱི་ཙྪི་སྭཱ་ཧཱ། འདིས་མཆོད་ཡོན་དབུལ་ཞིང་དྲི་དང་གདན་ཡང་ངོ་། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། 
[44a.6]ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མ་ཨཱརྱ་ཏཱ་རཱ་ཡཻ། ཧི་ལི་ཧི་ལི། མི་ལི་མི་ལི། མ་ཧཱ་པྲ་བྷཱ་ཡེ། པྲཧྨ་སུ་མ་ནོ་ནུ་རུ་ཧ། ཧ་ར་ཧ་ར། ས་ར་ས་ར། ཀ་ར་ཀ་ར། དེ་བི་པྲ་སཱ་དྷ་ཀུ་རུ་པྲ་ཏཱིཙྪ་ཐ་པུཥྤ་སྭཱ་ཧཱ། མེ་ཏོག་གི་རིག་པ་སྟེ་འདིས་
[44a.7]མེ་ཏོག་རྣམས་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏྱཻ། ཨཱརྱ་ཏཱ་རཱ་ཡཻ། བོ་དྷི་སཏྭཱ་ཡ། མནྟྲ། མ་ནུ་སྨར། སརྦ་དེ་བ། པྲི་
[44b]
[44b.1]ཡེ་བྷ་ག་བ་ཏི། ཨ་བ་ལོ་ཀི་ནི། སིདྡྷ་སིདྡྷ་པྲ་ཐཱ་ནེ། བུདྡྷ་སཏྱེ་ན། དྷརྨ་སཏྱེ་ན། སཾ་གྷ་སཏྱེ་ན་སྭཱ་ཧཱ། བདུག་པའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་
[44b.2]ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་དཱུ་ཏེ། བཛྲ་དྷུ་ན། ཨ་ནུ་ཛཻ། བེ་གི། བེ་གི། དྷུ་རུ་དྷུ་རུ་སརྦ་ཛཱི་བ། པྲི་ཡེ། བུདྡྷཱ་ས་ཏྱེ་ན། དྷརྨ་སཏྱེ་ན། སཾ་གྷ་སཏྱེ་ན་སྭཱ་ཧཱ། གཏོར་མའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། 
[44b.3]ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། ན་མོ་བྷ་ག་བ་ཏྱེ། ཨཱརྱ་ཏཱ་རཱ་ཡཻ། ཨ་པྲ་ཏི་ཧ་ཏེ། བྷ་ག་བ་ཏེ་ཨཱ་ཧ་རེ་ཧ་རེ་པདྨ་བྷ་སི་ནི་ཤཱི་ཏཱཾ་གེ། ཤེ་ཏ་པྷུ་ཛེ། དྷུ་མེ་དྷུ་མེ། བུདྡྷ་ས་ཏྱེ་ན། དྷརྨ་སཏྱེ་ན། སཾ་གྷ་སཏྱེ་ན་སྭཱ་ཧཱ། འདི་ནི་མར་
[44b.4]མེའི་རིག་པའོ། །དེ་བཞིན་དུ་རིག་པ་འདིས་རབ་ཏུ་སྦྱར་བར་བྱའོ། །སྔོན་དུ་བསྙེན་པ་དང་སྒྲུབ་པ་ལ་ཐམས་ཅད་མཚུངས་པ་ཉིད་དུ་སྒྲོལ་མའི་སྒྲུབ་ཐབས་ཀྱི་ཆོ་གའི་རིག་པ་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་
[44b.5]ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། ཏདྱ་ཐཱ། ཨཱ་ག་མ། ཨཱ་ག་མ། ག་ག་ན་ཏ་ལ། སཾ་པྲ་ཙོ། དི་ཏྱཻ། སརྦ་བིདྱཱ། དྷ་ར། བི་ཤོ་དྷ་ནི་སྭཱ་ཧཱ། རིག་པ་འདིས་ལན་ཉི་ཤུ་རྩ་གཅིག་ཏུ་ཆུ་ལ་ཡོངས་སུ་བཟླས་ནས་བུམ་པ་ལ་སོགས་པ་བདག་
[44b.6]ཉིད་ལ་མངོན་པར་གཏོར་བར་བྱ་སྟེ་ཁྲུས་ཀྱི་རིག་པའོ། །འདི་ཉིད་ཀྱིས་ལྷ་རྣམས་ལ་ཡང་ཁྲུས་གསོལ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་
[44b.7]ག་བ་ཏེ་ཨཱརྱ་ཏཱ་རཱ་ཡཻ། དྷུ་དྷུ་མེ། དྷུ་དྷུ་མེ། ཁུ་ཁུ་མེ། ཁུ་ཁུ་མེ། ནཱ་ཤུདྡྷ། སིདྡྷི་ཀཉྩ་ནི། ཤུདྡྷི་ཀཱ་རེ། ཤུ་ཙ་ནི་སྭཱ་ཧཱ། རིག་པ་འདི་སྒྲུབ་པ་པོས་རྟག་ཏུ་གོས་ལ་ལན་ཅིག་གམ། ལན་བདུན་བཟླས་ལ་ཡོངས་སུ་བཅང་བར་བྱའོ། །རྣམ་པ་གཞན་དུ་ལོག་པར་འདྲེན་པ་རྣམས་
[45a]
[45a.1]ཀྱིས་ངེས་པར་སྟོན་ནོ། །གདོན་མི་ཟ་བ་ཁོ་ནར་སྒྲུབ་པ་པོས་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏེ། ཨཱརྱ་ཏཱ་རཱ་ཡཻ། 
[45a.2]ཤཱནྟིཾ། མེ་ཀ་རོ་ཧི། ཤནྟི་མཱ་ཏེ། ཤི་ཤཱནྟ། ནི་ཤཱནྟ། ཀ་ལྱཱ་ཎི་ནི་ཤཱནྟ། བི་ཛ་ཡེ། དེ་བི་བ་ར་དེ་སྭཱ་ཧཱ། རིག་པ་འདིས་བདག་ཉིད་ལ་ལན་བདུན་བཟླས་ནས་གཉིད་ལོག་པར་བྱའོ། །རྨི་ལམ་དུ་ལོག་པར་འདྲེན་པ་མི་མཐོང་ངོ་། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་
[45a.3]ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏི་ཨཱརྱ་ཏཱ་རཱ་ཡཻ། སཱུརྱ་ཏ་ཨུ་པ་རི། ཏྲ་བྱཾ། དྷ་ར་ཎི། བནྡྷི་ཏི། ཀརྡྷ་ཤོ་དྷ་ནི། ཀུ་ཙ་མཱ་ལི་ནི། ཤུ་ཏྲ་བི་ཤོ་དྷ་ནི་སྭཱ་ཧཱ། ཀུ་ཤ་བི་ཤོདྷ་ནི་སྭཱ་ཧཱ། ཀུ་ཤས་མདུད་པ་ཉི་ཤུ་རྩ་གཅིག་
[45a.4]བྱས་ཏེ། ཁུ་བ་འཆིང་བ་བྱས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏ་ཨཱརྱ་ཏཱ་རཱ་ཡཻ། ཧ་རི་པིངྒ་ལི། ཧ་རི་ཧ་རི། ཧི་བྷ་ག་པྷ་པ་ཏི། ཨ་
[45a.5]ཙ་ལ་པྲ་ཏིཥྛ་ཏེ། རཀྵ་རཀྵ་མཱཾ། ཀུ་ཤ་པིཎྜ་མ་བ་སྠི་ཏ་སྱ། བུདྡྷ་སཏྱེ་ན། དྷརྨ་སཏྱེ་ན། དྷརྨ་ས་ཏྱེ་ན། སཾ་གྷ་སཏྱེ་ན་སྭཱ་ཧཱ། རིག་པ་འདིས་ཀུ་ཤའི་ཁྲེས་ལ་མངོན་པར་བསྔགས་ནས་ཉེ་བར་འདུག་པར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་
[45a.6]ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། དི་ཤི་བ་དི་ཤི་བནྡྷ་ནི། སུ་དེ་བི་སུ་པྲ་སཱ་སྟེ། སུ་རུ་སུ་རུ། མུ་རུ་མུ་རུ། ཧསྟ། ཀ་ལ་བ་ལ། ཀ་ལ་བ་ལ། བ་བ། ཧེ་ལ་ཧེ་ལ། ཀུ་རུ་ཀུ་རུ། བུདྡྷ་སཏྱེ་ན། དྷརྨ་སཏྱེ་ན། སཾ་གྷ་
[45a.7]སཏྱེ་ན་གནྡྷ་གནྡྷ། བི་མ་ལེ་སྭཱ་ཧཱ། དཀྱིལ་འཁོར་བཅིང་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། 
[45b]
[45b.1]ཛ་ལ་ཛ་ལ། ཛ་ལ། ཀྵོ་བྷ་ཡ། ན་ཤ་ནི་ཛ་ལ་ཤོ་དྷ་ནི། ས་མི་རི་ཎི། ཛ་ལ་ཧཱ་སི་ཎི། བི་ཤོ་དྷ་ཎི་སྭཱ་ཧཱ། ཉེ་རེག་གི་རིག་པའོ། །སྒྲུབ་པ་པོ་དངོས་གྲུབ་འདོད་པས་རིག་པ་འདིས་བདག་ཉིད་ལ་ངེས་པར་སྦྱར་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་
[45b.2]ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། སརྦ་དེ་བཱ་སུ་མནྟེ་ཨ་སཾ་ག་ཏཱ་རེ། ཨ་སཾ་ག་བི་མུ། ཨ་སཾ་ག་ཏི་མུཀྟ་བི་མུཀྟ། བི་ཛ་ཡེ། ནིར་མཱ་ལྱཻ། ཨ་པ་རི་ཀལྤེ་ནི། པུཥྤ་
[45b.3]གནྡྷ་བི་ཤོ་དྷ་ནི། བི་ཤོ་ཥ་ཡ། ཧི་ད་མ་ཎི། ད་མ་ནི་སྭཱ་ཧཱ། རིག་པ་འདིས་དྲི་མེད་ཉིད་གསལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་
[45b.4]ཎི་ཀཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། སརྦ་སཏྭཱ་ཀྲི་ཏ། པྲི་ཀྲི་ཏ། པྲཽ་ཀྡྱ། ཀྲི་ཏ། ས་ཀ་ལེ་ད་སེ། ས་ཀ་ལོ་བི་ཤོ་དྷ་ནི་སྭཱ་ཧཱ། རིག་པ་འདིས་ལྷ་བཤོས་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་
[45b.5]ཨ་བ་ལོ་ཀི་ཏེ་ཤྲ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བྷ་ག་བ་ཏི་ཨཱརྱ་ཏཱ་རཱ་ཡཻ། སྭཔྣ་པ་ཎི། བརྫཱ། གརྫཱ། མི་རྴ་ཡ། པྲ་ཏྱཀྵཾ། བཱ་ཨེ་བཾ། བྱཱ་ཧཱ་ར། ཀ་ཐཱ་ཡ་སྭཱ་ཧཱ། རིག་པ་འདིས་བཅོམ་ལྡན་འདས་མ་ལ་མཆོད་པ་བྱས་ནས་སེང་ལྡེང་གི་
[45b.6]ཤིང་གིས་མེ་སྦར་ནས་ནཱུ་ལ་ཀ་བརྟི་ལ་མར་གྱིས་བཏགས་པའི་སྦྱིན་སྲེག་སྟོང་བརྒྱད་བརྒྱ་བྱས་ན། རྨི་ལམ་སྟོན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་བྷ་ག་བ་ཏེ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[45b.7]ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། ཨེ་ཧི་བྷ་ག་བཱ་ན། ཨཱརྱ་ཨ་བ་ལོ་ཀི་ཏེ་ཤྭ་རཱ་བྷ་ཏཱི་ན་མ་བྷ་ཡཾ་ཀ་ར་བཱ་ལཱ་ནཱ་མ་བྷཱ་ཡཾ། ད་ད། བྷཀྟ་ནཱ། མརྠཾ་ཀ་ར། ཨ་ཏྲ་ཎཱི་ནཱཾ། ཏྲ་ཡ་ཀ །དུཿཁི་ཏཱ་ནཱཾ། སཽ་ཁྱཾ། ཀ་ར་མ་མ། བྷ་ག་བ་ཏེ། མ་ནུ་ཀཾ་སཾ། ཀ་རེ་ཧི། བྷ་ག་བཱ་ན། 
[46a]
[46a.1]ཨཱ་གཙྪ་ཨཱ་གཙྪ་ཨི་མཾ། གནྡྷ་པུཥྤ། བ་ལི། དྷུ་པཉྩེ་ཏ། གྲྀ་ཧྣ། ཏདྱ་ཐཱ། པྲ་སཱ་དེ་པྲ་སཱ་དེ་བ་ཏི། མ་ཧཱ། དེ་བི། མ་ཧཱ་པྲ་བྷེ། སཱུརྱ་པྲ་བྷེ། ཨ་མོ་གྷེ། ཨ་མོ་གྷ་ས་ཏི། ཡ་ཤོ་བ་ཏི། ཨ་མོ་གྷ་སཾ་དརྴ་ན། ཨ་མོ་གྷ་བི་མ་ལཾ། ཨ་མོ་གྷ་ཧ་ལཾ། ཙ་ལ་ཙ་ལ། སར་སར། 
[46a.2]ཧ་ར་ཧ་ར། ཏྲ་ཡེ། ཧི་མཾ། སིདྡྷི་ར་མེ། དད་སྭཱ་ཧཱ། ནུས་པ་དང་ལྡན་པའི་སྒྲུབ་པ་པོས་རིག་པ་འདིས་དྲི་དང་། མེ་ཏོག་དང་། གཏོར་མ་རབ་ཏུ་དབུལ་བར་བྱ་ཞིང་། བསྙེན་པའི་དུས་དང་སྒྲུབ་པའི་དུས་དེར་རམ་གཞན་གང་ཅུང་ཟད་འབྲས་བུ་ལ་སོགས་པ་དེ་ཐམས་ཅད་འདི་ཉིད་ཀྱིས་
[46a.3]དབུལ་བར་བྱའོ། །འདིས་ལྷ་རྣམས་སྦྱོང་བ་དང་། དགེ་བའི་རྨི་ལམ་དང་། དབུལ་བ་དང་། བསྟོད་པ་དང་། སྒྲུབ་པ་པོས་གླེགས་བམ་ཀློག་པ་དང་། མཆོད་རྟེན་གྱི་ལས་ལ་སོགས་པ་ཐམས་ཅད་འདི་ཉིད་ཀྱིས་དབུལ་བར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
[46a.4]མི་ཏཱ་བྷཱ་ཡ་ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ན་མོ་བྷ་ག་བ་ཏེ་ཨཱརྱ་ད་རཱ་ཡཻ། ཏདྱ་ཐཱ། མ་ར་མ་ར། བནྡྷ་བནྡྷ། ཧ་ན་ཧ་ན། པུ་ར་པུ་ར། ལ་ལ། ལ་ལ། ར་ར། ར་ར། 
[46a.5]ཙ་ལ་ཙ་ལ། ཁ་ཁ། ཁ་ཁ། པ་ཙ་པ་ཙ། ཏིཥྛ་ཏིཥྛ། བུདྡྷ་སཏྱེ་ན། དྷརྨ་སཏྱེ་ན། སཾ་གྷ་སཏྱེ་ན་སྭཱ་ཧཱ། རིག་པ་འདིའི་ཐལ་བས་སྒྲུབ་པ་པོའི་དཀྱིལ་འཁོར་བཅིང་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་
[46a.6]མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མོ་བྷ་ག་བ་ཏེ་ཨཱརྱ་ཏཱ་རཱ་ཡཻ། ཏདྱ་ཐཱ། ཧི་རི་ཧི་རི། མི་རི་མི་རི། ཀི་རི་ཀི་རི། གྷི་རི་གྷི་རི། གྷུ་རུ་གྷུ་རུ། བ་ར་བ་ར། ད་ར་ད་ར། གཙྪ་གཙྪ། བྷ་ག་བཱ་ན། ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་
[46a.7]ཧཱ་སཏྭཱ་ཡ། ཡ་ཐཱ་སུ་ཁྃ། རིག་པ་འདིས་མེ་ཏོག་གི་སྙིམ་པའི་ཕྱག་རྒྱ་དང་ལྷན་ཅིག་པས་བསྐུལ་བར་འགྱུར་ཏེ། གཤེགས་སུ་གསོལ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མཿསརྦ་དེ་བ་ནི། ན་མོ་བིདྱཱ་དེ་བཱ་ནཱཾ། ན་མ་ཨཱརྱ་ཨ་བ་ལོ་ཀི་ཏེ་ཤ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[46b]
[46b.1]མ་ཧཱ་ཀཱ་རུ་ཎི་ཀཱ་ཡ། ཨེ་ཧི་བྷ་ག་བ་ཏེ་མ་ཧཱ་རཀྵ་སི་ཙ་སེ་ཊི། ཨཱི་ཊི་མིཥྚི། ཨ་སུ་ར་པྲ་མརྡ་ནི། ཨེ་ཀ་ཛ་ཊི། ཏི་རཱཀྵ་སི། ས་ཧི་ཏ་དེ་བི་མ་ཙ་མ་སཱ། བི་ཧེ་ཐི་ཡ། ཀི་རི་སི་ཏི། རཱ་ཀ་པཱ་ལི། ཀ་ར་པ་རི། ཀཱ་མཱ་རི་ཀཾ་པ་ར་ཀཱ་ལིཙྪ་ཊ་པྲི་ཡེ། མ་ཧཱ་ཀ་པཱ་ལི་ཙཎྜ་ལི། མ་ཧཱ་ཙཎྜ་ལི། མ་ཧཱ་ཙཎྜ་ལི། སིདྡྷི་སརྦ་
[46b.2]ཨརྠ། སཱ་དྷ་ནི། སརྦ་བི་གྷྣ། པྲ་ཎཱ་ས་ནི་སྭཱ་ཧཱ། འདི་ནི་སྲིན་མོ་རལ་པ་གཅིག་མ་ཞེས་བྱ་བ་སྟེ། དེའི་སྤྱན་སྔར་དཀྱིལ་འཁོར་ཉེ་བར་བྱུགས་ཏེ་རིག་པ་འདིས་དྲི་དང་མེ་ཏོག་དང་གཏོར་མ་དང་བདུག་པ་ལ་ཉི་མ་སོ་སོར་མངོན་པར་བསྔགས་ནས་མཆོད་པར་བྱའོ། །འདི་སྐད་ཅེས་
[46b.3]བརྗོད་པར་བྱ་ཞིང་། བདག་ལ་བགེགས་ཐམས་ཅད་མི་གཡོ་བར་གྱུར་ཅིག །དེ་ཡང་བདག་ལ་བགེགས་གྱིས་ཤིག །དེ་ལྟ་བུའི་སྒྲུབ་པ་པོ་ལ་བགེགས་མེད་པར་འགྱུར་རོ། །སྒྲུབ་པ་པོ་གང་ཅུང་ཟད་སྒྲུབ་པ་རྩོམ་པ་ན་བགེགས་མེད་པར་འགྱུར་རོ། །རྣམ་པ་གཞན་དུ་
[46b.4]རྣམ་པར་འཇོམས་པར་བྱེད་དོ། །ཞེས་པ་སྒྲུབ་པའི་ཐབས་ཀྱི་ཆོ་གའི་རིག་པ་འདི་རྣམས་རྟོག་པའི་རྒྱལ་པོ་བཀླགས་པས་གྲུབ་པ། འདིར་ཇི་ལྟར་རབ་ཏུ་སྦྱར་བ་དེ་ལྟར་སྒྲུབ་པ་པོའི་ལས་ཐམས་ཅད་འགྲུབ་པར་བྱེད་དོ། །ཞེས་པ་དེ་བཞིན་དུ་རྟོགས་པར་བྱའོ། །བཅོམ་
[46b.5]ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་སྒྲུབ་ཐབས་ཀྱི་ཆོ་གའི་རིམ་པའི་ལེའུ་ཡོངས་སུ་རྫོགས་སོ།། །།དེ་ནས་ཡང་སེམས་དཔའ་ཆེན་པོས་སེམས་ཅན་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ནས་སེམས་
[46b.6]ཅན་ཐམས་ཅད་ཀུན་ཏུ་སྣང་བར་གྱུར་པས། རིག་པ་ཐམས་ཅད་བསྐུལ་བའི་ཏིང་ངེ་འཛིན་ལ་སྙོམས་པར་ཞུགས་ནས་སེམས་དཔའ་ཆེན་པོའི་སྒྲུབ་ཐབས་ཀྱི་རིག་པ་གསུངས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[46b.7]ཧཱ་རེ་སྭཱ་ཧཱ། རིག་པ་འདིས་རིའི་རྩེ་མོར་སློང་མོ་ཟ་བས་མཆོད་རྟེན་དང་། ཁྱིམ་དུ་ཐུན་གསུམ་དུ་རིག་པ་སྟོང་ཕྲག་བརྒྱད་བཟླས་པར་བྱའོ། །མི་སྨྲ་བས་འོ་མ་དང་ནས་ཟན་ཟ་བའམ་སློང་མོ་ཟ་བས་ཀུ་ཤ་བཏིང་པ་ལ་ཉལ་ཏེ་ཟླ་བ་གསུམ་མ་མ་ཟླ་བ་གཅིག་གིས་འཕགས་པ་
[47a]
[47a.1]སྤྱན་རས་གཟིགས་དབང་ཕྱུག་དང་ལྷན་ཅིག་ཏུ་ལྷ་མོ་སྒྲོལ་མ་མཐོང་བར་བྱེད་དོ། །མཆོག་གང་སློང་པ་རྒྱལ་སྲིད་དམ། མི་སྣང་བའམ། ཕུག་ཏུ་འཇུག་པའམ། གཏེར་འཕོ་བའམ། ཡུལ་གྱི་བདག་པོ་ཡང་རུང་སྟེ། གང་བསླངས་པ་དེ་རྙེད་ཅིང་རྟག་ཏུ་
[47a.2]རྙེད་དོ། །མ་བསྒྲུབས་པར་ཡང་རིག་པས་གཏན་ལ་འགེམས་པར་བྱེད་པ་དང་། རྡུལ་དུ་བྱེད་པ་དང་། གནོན་པར་བྱེད་པ་དང་། འབྱིན་པ་དང་། མཚོན་ཆ་འཆང་བ་དང་། ཕུག་གི་འཁྲུལ་འཁོར་ཐམས་ཅད་འགེམས་པར་བྱེད་པ་ལ་བདག་ཉིད་བསྲུང་བ་བྱས་ཏེ། གཡུལ་
[47a.3]དུ་མངོན་པར་ཞུགས་ན་རྣམ་པར་རྒྱལ་བར་བྱེད་དོ། །གཞན་སྲུང་ན་གྲུབ་པའི་བྱ་བ་ཐམས་ཅད་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། པོ་དྷི་སཏྭཱ་ཡ། མ་ཧཱ་སཏྭཱ་ཡ། ཏ་དྱ་ཐཱ། ཏཱ་རེ་ཏཱ་རེ་སྭཱ་ཧཱ། རིག་པ་འདིས་ཟླ་བ་གཟས་བཟུང་བའི་དུས་
[47a.4]སུ་མཚན་མོ་གསུམ་དུ་སྨྱུང་བར་གནས་པ་སྔོན་དུ་བསྙེན་པ་བྱས་པའམ། བསྙེན་པ་མ་བྱས་པ་ཡང་རུང་སྟེ། རིང་བསྲེལ་དང་བཅས་པའི་མཆོད་རྟེན་དུ་བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་སྣ་མའི་མེ་ཏོག་དཀར་པོའི་སྦྱིན་སྲེག་སྟོང་ཕྲག་བརྒྱད་བྱས་ན་དངུལ་སྟོང་ཕྲག་བརྒྱ་
[47a.5]རྙེད་དེ་ཡང་ན་མཐོང་ངོ་། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ། ཏུ་ཏྟཱ་རེ་ཏུ་རེ་སྭཱ་ཧཱ། རིག་པ་འདིས་དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ནས་སྔར་བརྗོད་པའི་བྲིས་སྐུའི་མཆོག་བྱ་སྟེ་མཐར་ཟླ་བ་ཉ་བ་ལ་དྲི་དང་། 
[47a.6]བདུག་པ་དང་གཏོར་མ་དང་། མེ་ཏོག་རྣམས་ཕུལ་ནས་ཐུན་གསུམ་དུ་སྟོང་ཕྲག་བརྒྱད་བཟླས་པར་བྱའོ། །མཚན་མོ་གསུམ་དུ་སྨྱུང་བར་གནས་ཏེ་འོ་མ་ཅན་གྱི་ཡམ་ཤིང་གིས་མེ་སྦར་ནས་ཨུཏྤལ་སྔོན་པོ་ལ་ཞོ་དང་། སྦྲང་རྩི་དང་། མར་གྱིས་བཏགས་པའི་སྦྱིན་སྲེག་སྟོང་ཕྲག་
[47a.7]བརྒྱད་བྱའོ། །དེ་ནས་ནམ་མཁའ་ལ་གྲུབ་བོ་གྲུབ་བོ་ཞེས་པའི་སྒྲ་འབྱུང་ངོ་། །ཡང་ན་རས་རིས་གཡོ་བར་བྱེད་དོ། །དེ་ལྟ་བུས་ནི་གྲུབ་པར་འགྱུར་ཏེ། ཡུལ་དང་གྲོང་དང་གྲོང་ཁྱེར་རམ་རྒྱལ་སྲིད་ཀྱི་དབང་ཕྱུག་སོ་སོར་རྙེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
[47b]
[47b.1]ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏུ་རེ་ཏུ་རེ་སྭཱ་ཧཱ། རིག་པ་འདིས་འབུམ་ཕྲག་གཅིག་ཏུ་བཟླས་ནས་ཟླ་བ་དང་ཉི་མ་གཟས་བཟུང་བ་ན་ཨ་ཤྭཏྠའི་འདབ་མ་བདུན་གྱི་ནང་དུ་བཅུག་ནས་གཟི་བརྗིད་དང་ལྡན་པའི་ལག་པ་ཁ་སྦྱར་གྱིས་མནན་ནས་ཇི་སྲིད་དྲོ་བ་དང་། དུ་བ་འཐུལ་བ་
[47b.2]དང་འབར་བདེ་སྲིད་དུ་བཟླས་པར་བྱའོ། །དྲོ་བར་གྱུར་པས་ནི་དབང་དུ་བྱེད་དོ། །དུ་བ་འཐུལ་བཞིན་པས་ནི་མི་སྣང་བ་དང་ཆ་དྲུག་འཕྲོག་གོ། །འབར་བས་ནི་ནམ་མཁར་འགྲོའོ། །ཐོགས་པ་མེད་པའི་སྟོབས་དང་། བརྩོན་འགྲུས་དང་། ཉི་མ་འཆར་ཀའི་མདོག་དང་། སྐྲ་ལི་
[47b.3]ཞིང་འཁྱིལ་བ། ལོ་བརྒྱད་གཉིས་ལོན་པའི་རྣམ་པ། ལོ་སྟོང་ཕྲག་བཅུར་འཚོ་ཞིང་ལུས་ཐ་དད་པའི་ལྷ་རྣམས་སུ་སྐྱེ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏུ་རེ་ཏུ་རེ་སྭཱ་ཧཱ། འདིས་
[47b.4]རྒྱལ་གྱི་ལྕགས་ལས་བྱུང་བའི་སོར་མོ་བྱས་ནས་རིང་བསྲེལ་དང་བཅས་པའི་མཆོད་རྟེན་དུ་འབུམ་ཕྲག་གཅིག་བཟླས་ནས་དྲི་དང་མེ་ཏོག་དང་གཏོར་མའི་ཆོ་ག་བྱས་ནས་བསྒྲུབ་པར་བྱའོ། །དུ་བ་འཐུལ་བ་ལ་བླངས་ནས་མི་སྣང་བར་འགྱུར་རོ། །ཆ་དྲུག་འཕྲོག་གོ། །ལོ་སྟོང་ཕྲག་
[47b.5]ལྔར་འཚོ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ། ཏཱ་རཱ་ཡཻ་བྷ་ག་བ་ཏི་སྭཱ་ཧཱ། རིག་པ་འདིས་ཏིལ་མར་ལ་ལན་བརྒྱད་མངོན་པར་བསྔགས་ཏེ་བསྐུས་ན་རྨ་མེད་པར་བྱེད་དོ། །ཚོར་བ་མེད་པར་བྱེད་
[47b.6]དོ། །ཟུག་རྔུ་མེད་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། ཏདྱ་ཐཱ། ཏཱ་རེ་ཏཱ་རེ། ཏུཏྟཱ་རེ་སྭཱ་ཧཱ། རིག་པ་འདིས་འབུམ་ཡོངས་སུ་བཟླས་ཏེ་ལན་བདུན་ཡོངས་སུ་བཟླས་པའི་ཆུ་ལ་གཏོར་བར་བྱ། 
[47b.7]མ་ན་ཀ་ར་དང་། རུ་སྦལ་ལ་སོགས་པའི་མཆུ་བཅིང་བ་བྱས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་གི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་སྭཱ་ཧཱ། རིག་པ་འདིས་ཆེན་པོ་རྣམས་ཀྱི་ལས་ཀྱི་ལམ་ཐམས་ཅད་བྱེད་པར་འགྱུར་རོ། །ཏིལ་
[48a]
[48a.1]མར་ལ་བརྒྱ་ཕྲག་བཅུར་ཡོངས་སུ་བཟླས་ནས་སྦྱིན་དུ་གཞུག་པར་བྱ་སྟེ། གཟིར་བ་དང་། མདོམས་ཀྱི་ནད་དང་། གཅིན་སྲི་བ་དང་། རྐེད་པ་བསྡམས་པ་ལ་བྱིན་ན་ནད་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[48a.2]མ་ཧཱ་སཏྭཱ་ཡ། ཏདྱ་ཐཱ། ཏུ་རེ་སྭཱ་ཧཱ། རིག་པ་འདིས་ཤ་ཟའི་རིམས་དང་། འབྱུང་པོའི་རིམས་དང་། གདོན་རྣམ་པར་འཇོམས་པ་ལ་སྲད་བུས་ཐར་བར་བྱེད་དོ། །མི་མོ་རབ་ཏུ་བཙའ་བཞིན་པ་ལ་ཏིལ་མར་ལ་བརྒྱད་བརྒྱར་ཡོངས་སུ་བཟླས་ནས་ལྟེ་བ་འམ་རྐེད་པར་བསྐུས་ན་
[48a.3]ཟུག་རྔུ་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་མུཿསྭཱ་ཧཱ། རིག་པ་འདིས་བརྒྱད་བརྒྱར་མངོན་པར་བསྔགས་པ་བྱས་ནས། ཀུམྦྷི་ར་དང་བཱ་ར་ཎི་དང་། ཨ་ནནྟ་དང་། བེ་ཏ་ཤི་དང་། 
[48a.4]ཚངས་མ་དང་། ཤུ་དག་དང་། བྲི་ཧ་ཏི་རྣམས་སྦྲང་རྩི་དང་ཡང་དག་པར་ལྡན་པ་ཟངས་ཀྱི་སྣོད་དུ་བཞག་ནས་ཟླ་བ་མཐོང་བ་ནས་ཇི་སྲིད་གྲོལ་བ་དེ་སྲིད་དུ་བཟླས་པར་བྱའོ། །དེ་ཟོས་པས་མཆོག་ཏུ་ཡིད་གཞུངས་པར་འགྱུར་རོ། །རིག་པ་འདིས་གཡུལ་ངོར་འཇུག་པ་ལ་བརྒྱད་
[48a.5]བརྒྱ་མངོན་པར་བཟླས་ནས་ལག་པ་ལ་ཆིངས་ཤིག །སྟོབས་ཆེན་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་མུ་ལུ་མུ་ལུ་སྭཱ་ཧཱ། རིག་པ་འདིས་དཀར་པོའི་ཚེས་གཅིག་ནས་བརྩམས་
[48a.6]ཏེ་མཚན་མོ་གསུམ་དུ་སྨྱུང་བར་གནས་པས་ཨ་ཤྭཏྠའི་ཤིང་གི་འོག་ཏུ་མེ་ཏོག་ཡུ་ཏི་ཀ་དང་། ཀཪྞི་ཀ་ར་རྣམས་འོ་མ་དང་། ཞོ་དང་། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །དངུལ་བརྒྱ་རྙེད་པའམ། ཡང་ན་མཐོང་ངོ་། །ཟླ་བ་ཉ་ལ་མཚན་མོ་གསུམ་སྨྱུང་བར་
[48a.7]གནས་ཏེ། མཚན་ཕྱེད་ནས་ཆུ་ཀླུང་དུ་ཕྱིན་ནས་དྲི་ཞིམ་པོའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ་དོང་ཙེ་ལྔ་བརྒྱ་རྙེད་པའམ། ཡང་ན་མཐོང་ངོ་། །འདིས་ཟླ་བ་གཟས་བཟུང་བའི་དུས་སུ་རིང་བསྲེལ་དང་བཅས་པའི་མཆོད་རྟེན་དུ་སོ་མ་རཱ་ཛའི་འབྲས་བུ་རྣམས་ཕྱེ་མ་ཞིབ་མོར་བྱས་
[48b]
[48b.1]ནས་མར་དང་སྦྲང་རྩི་དང་བསྲེས་པའི་རིལ་བུ་བྱའོ། །ཨ་ཤྭཏྠའི་འདབ་མ་བདུན་གྱི་ནང་དུ་བཏུམས་ནས་ལག་པས་མནན་ཏེ་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་ཟོ་ཤིག །ཐོས་པ་འཛིན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
[48b.2]དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། ཏུ་རེ་ཏུ་རེ། ད་ར་ད་ར་སྭཱ་ཧཱ། རིག་པ་འདིས་ཉིན་མཚན་དུ་སྨྱུང་བར་གནས་བས་བཅོམ་ལྡན་འདས་ཀྱི་སྤྱན་སྔར་མཆོད་པའི་ཆོ་ག་བྱས་ནས་དེ་ནས་རྒྱ་མཚོར་འགྲོ་བའི་ཆུ་ཀླུང་དུ་སོང་ནས་འོ་མ་དང་ནས་ཟན་ཟ་བས་ཕྱོགས་སུ་གསོ་སྦྱོང་
[48b.3]བྱས་ཏེ་པདྨ་དཀར་པོ་ཁ་བྱེ་བ་འབུམ་དབུལ་བར་བྱའོ། །གཏེར་མཐོང་ངོ་། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཏཱ་རེ་ཏཱ་རེ། 
[48b.4]ཏུཏྟཱ་རེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤོབས་པ་དང་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡི། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀ་རུ་ཎི་ཀཱ་ཡ། 
[48b.5]ཏཱ་རེ་ཏཱ་རེ། ཏུཏྟཱ་རེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འོད་གཉིས་སྦྱིན་པ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏཱ་རེ་ཏུ་རེ། ཏུ་རེ་
[48b.6]སྭཱ་ཧཱ། འདི་ནི་སྒྲོན་མའི་སྙིང་པོའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཏཱ་རེ་ཏཱ་རེ་ཏུཏྟཱ་རེ་སྭཱ་ཧཱ། འདི་ནི་ལས་ཆེན་པོ་ཐམས་ཅད་ཀྱི་དངོས་གྲུབ་བྱེད་པ་ཞེས་བྱ་བའི་འཕགས་མ་སྒྲོལ་མའི་རིག་
[48b.7]པའོ། །དེ་ནས་རིག་པ་འདི་རྣམས་ཀྱིས་མཆོག་ཏུ་གྲུབ་པའི་ཆོ་ག་ཕྱོགས་ཙམ་དུ་འགྱུར་ཏེ། ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་སྒྲུབ་པར་བྱེད་དོ། །ཞེས་པ་དེ་ཇི་ལྟ་བ་བཞིན་དུ་རྟོགས་པར་བྱའོ། །མདོར་ན་འཇིགས་པ་ཆེན་པོ་རྣམས་དང་། ལས་ཕྲན་ཚེགས་རྣམས་ལའང་
[49a]
[49a.1]བཀླགས་པས་འགྲུབ་པར་འགྱུར་རོ། །ཆོ་ག་འདི་ལ་ཡང་རིག་པ་སྒྲུབ་པར་འདོད་པས་རིག་པ་དེས་བ་བྱུང་ལྔས་ལུས་ཀུན་ཏུ་སྦྱངས་ནས་དཀར་པོའི་ཚེས་གཅིག་ནས་བརྩམས་ཏེ་ཇི་སྐད་བཤད་པའི་རྣམ་པས་ཐུན་གསུམ་དུ་སྟོང་ཕྲག་བརྒྱད་བཟླས་པར་བྱའོ། །ཇི་སྲིད་
[49a.2]དུ་ཟླ་བ་ཉ་ལ་འབུམ་ཡང་རུང་ངོ་། །སྔོན་དུ་བསྙེན་པ་བྱས་པར་འགྱུར་རོ། །དེ་ནས་མཐར་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ནས་ཨ་ག་རུ་ནག་པོའི་ཡམ་ཤིང་སོར་དྲུག་པའི་ཚད་ལ་ཞོ་དང་སྦྲང་རྩི་དང་མར་གྱིས་བཏགས་པའམ། ཏུ་རུཥྐའི་ཏིལ་མར་
[49a.3]གྱིས་བཏགས་པའི་སེང་ལྡེང་གི་མེ་ལ་སྟོང་ཕྲག་བརྒྱད་སྦྱིན་སྲེག་བྱའོ། །ལས་ཐམས་ཅད་ནུས་པར་འགྱུར་རོ། །དེ་ནས་ལས་སུ་འགྱུར་ཏེ་མཐར་མཚན་མོ་གསུམ་དུ་སྨྱུང་བར་གནས་པ། གཞོན་ནུ་མས་བཀལ་བའི་སྐུད་པ་རིང་བསྲེལ་དང་བཅས་པའི་མཆོད་རྟེན་དུའམ། 
[49a.4]སོ་སོའི་ཁྱིམ་དུ་སྟོང་ཕྲག་བཅུར་མངོན་པར་བསྔགས་ནས་ལག་པ་ལ་བཅིངས་ན་མི་སྣང་བར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་སུ་གསོལ་ནས་པདྨ་སྟོང་ཕྲག་སུམ་ཅུ་སེང་ལྡེང་གི་སོལ་བས་མེ་སྦར་ནས་སྦྱིན་སྲེག་བྱས་ན་རང་གི་གཟུགས་ཀྱི་ལྷ་མོ་མཐོང་
[49a.5]ངོ་། །གང་བསླངས་པ་དེ་རྙེད་དོ། །ཚེས་གཅིག་ནས་བརྩམས་ཏེ་ཇི་སྲིད་བཅྭོ་ལྔ་ལ་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་ལ་མཆོད་པ་རྒྱ་ཆེན་པོ་བྱས་ནས་ཨུ་དུམ་བཱ་རའི་ཡམ་ཤིང་གིས་མེ་སྦར་ནས་མར་གྱི་སྲེག་བླུགས་སྟོང་སྦྱིན་སྲེག་བྱས་ན་གྲོང་རྙེད་དོ། །
[49a.6]རྒྱ་མཚོར་འགྲོ་བའི་ཆུ་ཀླུང་དུ་མཆོད་རྟེན་སྟོང་བྱེད་དུ་གཞུག་གོ། །ཉི་མ་སོ་སོ་རེ་རེ་ལ་མཆོད་རྟེན་ལ་སྟོང་ཕྲག་བརྒྱད་མངོན་པར་བསྔགས་པས་དྲི་དང་མེ་ཏོག་ལ་སོགས་པ་འདི་ལ་ཕུལ་ནས་ཇི་སྲིད་དུ་མཆོད་རྟེན་ཕྱི་མ་འབར་བ་དེ་ནས་བཅོམ་ལྡན་འདས་བྱོན་པར་ཤེས་པར་བྱའོ། །བཅོམ་ལྡན་
[49a.7]འདས་བྱོན་པ་ན་ས་གཡོ་བ་དང་དྲི་ཞིམ་པོའི་རླུང་ལྡང་སྟེ། ཇི་སྲིད་དུ་རང་གི་གཟུགས་ཀྱིས་ཉེ་བར་གནས་པ་དེ་སྲིད་དུ་བཟླས་པར་བྱའོ། །མཆོག་གང་སློང་བའི་མཆོག་སྩོལ་བར་མཛད་དོ། །བཅོམ་ལྡན་འདས་ཀྱི་སྤྱན་སྔར་སེང་ལྡེང་གི་འདབ་མའི་དུམ་བུའི་སྦྱིན་སྲེག་སྟོང་ཕྲག་བརྒྱད་བྱའོ། །
[49b]
[49b.1]ཉི་མ་སོ་སོར་གྲོང་རེ་རེ་རྙེད་དོ། །དགོན་པར་སོང་ནས་རིག་པ་བྱེ་བ་བཟླས་པར་བྱའོ། །སློང་མོ་བཟའ་ཞིང་ཞོ་དང་། སྦྲང་རྩི་དང་། མར་གྱིས་བཏགས་པའི་དགོན་པའི་བ་ལང་གི་ལྕི་བས་སྦྱིན་སྲེག་སྟོང་ཕྲག་ཉི་ཤུ་བྱའོ། །ཇི་སྲིད་ལྷ་རྣམས་རི་དགས་མོའི་གཟུགས་སུ་བྱས་ནས་འོང་
[49b.2]བར་འགྱུར་ཏེ་དེ་ལ་འཇིགས་པར་མི་བྱའོ། །དེ་ཡང་གཏེར་སྩོལ་བར་བྱེད་དེ་བླང་བར་བྱའོ། །རང་ཉིད་ལོངས་ཤིག་ཅེས་བརྗོད་པར་བྱའོ། །རྒྱལ་སྲིད་དང་། ནོར་དང་། འབྲུ་དང་། རིན་པོ་ཆེ་རྣམས་སྟེར་བར་བྱེད་དེ། རྟག་ཏུ་དཀོན་མཆོག་གསུམ་ལ་སྦྱར་ཞིང་། བཅོམ་ལྡན་འདས་
[49b.3]ལ་དབུལ་བར་བྱའོ། །དགོན་པར་ཞུགས་ནས་རིག་པ་སྟོང་ཕྲག་བརྒྱ་བཟླས་པར་བྱ་ཞིང་། ཨ་ག་རུའི་ཤིང་ལ་རབ་ཏུ་གནས་པའི་སྤྱན་སྔར་བཅོམ་ལྡན་འདས་ལ་ཤིང་པཏྶ་ལཎྜི་ཀ་ལ་ཞོ་དང་། སྦྲང་རྩི་དང་། མར་གྱིས་བཏགས་པའི་སྦྱིན་སྲེག་སྟོང་བྱས་ན་འདོད་འཇོའི་བ་སེར་
[49b.4]སྐྱར་འོང་ངོ་། །སླར་ཡང་པཏྶ་ལཎྜི་ཀའི་སྦྱིན་སྲེག་སྟོང་ཕྲག་ཉི་ཤུ་བྱའོ། །འོངས་ནས་ཀྱང་གྲུབ་པར་འགྱུར་ཏེ་ལོ་སྟོང་དུ་འོ་མ་སྦྱིན་པར་བྱེད་དོ། །སྔར་བརྗོད་པའི་རས་རིས་ཀྱི་སྤྱན་སྔར་མར་དང་། སྦྲང་རྩིས་བཏགས་པའི་སྣ་མའི་མེ་ཏོག་གི་སྦྱིན་སྲེག་སྟོང་ཕྲག་བརྒྱད་བྱའོ། །
[49b.5]ཟླ་བ་དྲུག་ཏུ་དོང་ཙེ་སྟོང་རྙེད་དོ། །ཡང་ན་པ་ཎ་སྟོང་ལྷག་པ་དང་བཅས་པའོ། །ཀུ་མུ་དའི་སྦྱིན་སྲེག་སྟོང་ཕྲག་བརྒྱད་བྱའོ། །རིང་བསྲེལ་དང་བཅས་པའི་མཆོད་རྟེན་དང་། སངས་རྒྱས་ལ་མངོན་པར་དང་བས་ལྷ་རྣམས་མཆོག་སྦྱིན་པར་བྱེད་དོ། །འཕགས་པ་སྤྱན་རས་གཟིགས་
[49b.6]དབང་ཕྱུག་ལ་མཆོད་པ་བྱས་ནས་ཡུངས་ཀར་དཀར་པོ་ལ་ལན་བདུན་མངོན་པར་བསྔགས་པར་བྱས་ནས་གཡུལ་དུ་གཏོར་བར་བྱས་ཏེ་འདི་ཉིད་སྟོང་ཕྲག་བཟླས་པས་སེམས་ཅན་ཐམས་ཅད་དབང་དུ་བྱེད་ནུས་པར་འགྱུར་རོ། །ཆོ་འཕྲུལ་གྱི་ཕྱོགས་ཀྱི་དཀར་པོའི་བཅུ་གསུམ་ལ་དྲི་དང་
[49b.7]མེ་ཏོག་དང་བདུག་པས་མཆོད་པ་བྱས་ནས་མེ་ཏོག་ཁ་བྱེ་བ་དང་མར་གྱི་སྲེག་བླུགས་ཀྱིས་སྦྱིན་སྲེག་སྟོང་ཕྲག་བརྒྱད་བྱའོ། །ཐལ་བ་བླངས་ནས་གཞན་གྱི་དཔྲལ་བར་ཐིག་ལེ་བྱས་ཏེ། གྲོང་དང་གྲོང་ཁྱེར་དུ་རབ་ཏུ་འཇུག་པར་བྱེད་དེ། ཐམས་ཅད་དབང་དུ་འགྱུར་རོ། །ནག་པོའི་བཅུ་
[50a]
[50a.1]བཞི་ནས་ཇི་སྲིད་བཅྭ་ལྔའི་བར་དུ་ཞག་གཅིག་སྨྱུང་བར་གནས་པས་པ་ཊའི་ཤིང་གི་འོག་ཏུ་དཀྱིལ་འཁོར་གྲུ་བཞི་པ་ཉེ་བར་བྱུགས་ཏེ་དྲི་དང་བདུག་པ་ཕུལ་ནས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱ་ཞིང་གནོད་སྦྱིན་རྣམས་ལ་གཏོར་མ་ཕུལ་ཏེ་
[50a.2]མིའི་རུས་པ་བླངས་ནས་རྩེ་གསུམ་བྱེད་དུ་གཞུག་གོ། །ལག་པ་གཡོན་པས་ལན་བདུན་འཕངས་པ་མཚན་མོ་གསུམ་དུ་སྨྱུང་བར་གནས་པས་སྣ་མའི་མེ་ཏོག་གི་སྦྱིན་སྲེག་སྟོང་ཕྲག་བརྒྱད་བྱས་ན་རྩེ་གསུམ་འབར་བར་འགྱུར་རོ། །དེ་ནས་གྲུབ་པར་འགྱུར་ཏེ་འདོད་པས་གང་སྤྲུལ་པ་དེར་
[50a.3]འགྱུར་རོ། །ལྷའི་ཁང་པར་ཟླ་བ་དང་ཉི་མ་གཟས་བཟུང་བ་ན་རིང་བསྲེལ་དང་བཅས་པའི་མཆོད་རྟེན་ནམ་སྐུ་གཟུགས་ཀྱི་ཁང་པར་སེར་སྐྱར་རྒྱུད་མཚུངས་པའི་མར་སྲང་གཅིག་བླངས་ནས་རིང་བསྲེལ་དང་བཅས་པའི་མཆོད་རྟེན་དུ་གསེར་གྱི་སྣོད་དུ་བཞག་ནས་བཅོམ་ལྡན་འདས་ལ་མཆོད་
[50a.4]པ་བྱས་ཏེ་ཟླ་བ་མི་ལྟ་བ་ཉིད་དུ་ཀུ་ཤས་སྟེང་ནས་གཡོགས་ཏེ་བཟླས་པར་བྱའོ། །དྲོ་བཞིན་པ་ན་བཏུང་བར་བྱ། སེམས་ཅན་ཐམས་ཅད་དབང་དུ་བྱེད་དོ། །ལྕི་བ་བྱུང་བ་ན་བཏུང་བར་བྱ་སྟེ་མི་སྣང་བར་འགྱུར་རོ། །འབར་བཞིན་པ་ནི་བཏུང་བར་བྱ་སྟེ་ནམ་མཁའ་ལ་འགྲོའོ། །ཟླ་
[50a.5]བ་དྲུག་ཏུ་སྔོན་སྤྱད་པ་བྱས་པ་བའི་གཅིན་དང་ནས་ཟན་བཟའ་ཞིང་མི་སྨྲ་བའི་བརྟུལ་ཞུགས་སྤྱད་པར་བྱའོ། །བཅོམ་ལྡན་འདས་མ་རྟག་ཏུ་བཟླས་པས་མ་བླངས་པར་གསེར་བརྒྱ་རྙེད་དོ། །ཆོ་འཕྲུལ་གྱི་ཕྱོགས་ཀྱི་ལོར་བརྩམ་པར་བྱ་སྟེ། འཕགས་པ་སྤྱན་རས་གཟིགས་དབང་ཕྱུག་
[50a.6]གི་སྤྱན་སྔར་མཆོད་པ་བྱས་ནས་དྲི་དང་མེ་ཏོག་དང་བདུག་པ་ལགས་པ་དེ་བཞིན་དུ་ཕུལ་ཏེ་ཡན་ལག་བརྒྱད་ཀྱི་གསོ་སྦྱོང་དང་ཡང་དག་པར་ལྡན་པས་ལོ་རྫོགས་པ་ན་འགྲུབ་པར་འགྱུར་རོ། །བཅོམ་ལྡན་འདས་ཀྱིས་རས་རིས་འཆིང་བར་བྱེད་དོ། །བཅོམ་ལྡན་འདས་ལ་མཆོད་པ་
[50a.7]བྱས་ནས་ཚེས་གཅིག་ནས་བརྩམས་ཏེ། ཇི་སྲིད་ཟླ་བ་ཉ་བའི་བར་ཆེས་ལྷག་པའི་མཆོད་པ་དང་། སློང་མོ་བཟའ་བར་བྱ་སྟེ་གྲུབ་བོ་ཞེས་པའི་ཚིག་འདོན་པར་བྱེད་དོ། །མར་གྱི་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱས་པས་ཕ་རོལ་ཞི་བར་འགྱུར་རོ། །ཆོ་འཕྲུལ་གྱི་ཕྱོགས་
[50b]
[50b.1]ལ་སངས་རྒྱས་བཅོམ་ལྡན་འདས་ལ་མཆོད་པ་བྱས་ལ་འཕགས་པ་སྤྱན་རས་གཟིགས་དབང་ཕྱུག་ལ་དྲི་དང་མེ་ཏོག་དང་བདུག་པ་ལ་སོགས་པ་དེ་བཞིན་དུ་ཕུལ་ནས་དུང་གི་མེ་ཏོག་ཅན་གྱི་མེ་ཏོག་སྟོང་ཕྲག་བརྒྱ་ལ་ཨི་གུ་ཏའི་ཏིལ་མར་གྱིས་བཏགས་པའི་སྦྱིན་སྲེག་བྱ་སྟེ། གྲོང་དང་། གྲོང་
[50b.2]ཁྱེར་དང་། ལྗོངས་དང་། གླང་པོ་ཆེ་དང་། རྟ་དང་། བ་ལང་དང་། མ་ཧེ་རྣམས་དབང་དུ་འགྱུར་རོ། །དེ་ནས་ཡང་པྲ་དབབ་པར་བྱེད་པར་འདོད་ན་མཚན་མོ་བདུན་དུ་འོ་མ་དང་ནས་ཟན་བཟའ་ཞིང་མཚན་མོ་གཅིག་ཏུ་གསོ་སྦྱོང་དང་ལྡན་པས་དྲི་མ་མེད་པའི་མར་གྱིས་ལྷུད་དེ་བཀང་ནས་དཀར་
[50b.3]པོའི་མར་སར་གྱིས་མར་མེ་སྦར་ནས་གཞོན་ནུ་འམ་གཞོན་ནུ་མ་ལ་བསྟན་པར་བྱའོ། །དེ་ཉིད་དུ་རས་རིས་བཞུགས་ནས་ཀུ་ཤ་བཏིང་བ་ལ་ཉལ་བར་བྱའོ། །རྨི་ལམ་དུ་རྫས་སྟོང་ཕྲག་ཉི་ཤུ་མཐོང་ངོ་། །ཆ་ཕྱེད་དཀོན་མཆོག་གསུམ་ལ་སྦྱར་བར་བྱའོ་ཞེས་སོ། །རས་རིས་
[50b.4]ཀྱི་སྤྱན་སྔར་དཀར་པོའི་ཚེས་གཅིག་ནས་བརྩམས་ཏེ་ཇི་སྲིད་ཟླ་བ་ཉའི་བར་དུ་ཉི་མ་རེ་རེ་ལ་སྦྱིན་སྲེག་སྟོང་ཕྲག་བརྒྱད་བྱའོ། །དྲི་དང་མེ་ཏོག་དང་བདུག་པ་ལ་སོགས་པ་རྣམས་ཀྱིས་མཆོད་པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་པས་མི་སྨྲ་བའི་བརྟུལ་ཞུགས་
[50b.5]སྤྱད་དེ་རིག་པ་བཟླས་པར་བྱས་ལ། ཆོ་འཕྲུལ་གྱི་ཕྱོགས་ནས་ལམ་པོ་ཆེར་སོང་ལ་འབྱུང་པོའི་བྲང་དུ་གནས་པར་བྱའོ། །རབ་ཏུ་སྩོལ་ཅིག་ཅེས་བརྗོད་པར་བྱའོ། །ཡུངས་ཀར་བྲེ་རུ་བླངས་ནས་ལན་ཉི་ཤུ་རྩ་གཅིག་ཏུ་མངོན་པར་བསྔགས་ནས་ཕྱོགས་བཅུ་དང་འོག་ཏུ་གཏོར་བར་བྱའོ། །
[50b.6]མཆོག་བདག་ཉིད་ལ་སྟོན་པར་བྱེད་དེ། དེ་བཞིན་དུ་ནག་པོའི་བརྒྱད་པ་ལ་དྲི་གཙང་ཁང་དུ་ཞུགས་ནས་བཅོམ་ལྡན་འདས་ཀྱི་སྤྱན་སྔར་རིག་པ་སྟོང་དུ་བཟླས་པར་བྱའོ། །དྲི་དང་མེ་ཏོག་ལ་སོགས་པ་དང་། གཏོར་མའི་ཆོ་ག་བྱས་ནས་དེ་ནས་རྨི་ལམ་དུ་བཅོམ་ལྡན་འདས་རལ་པའི་ཅོད་
[50b.7]པན་བྱས་པ་མཐོང་བར་བྱེད་དོ། །ས་གའི་ཟླ་བ་དཀར་པོའི་ཕྱོགས་ལ་འོ་མ་དང་ནས་ཟན་ཟ་ཞིང་རིང་བསྲེལ་དང་བཅས་པའི་མཆོད་རྟེན་ལ་དྲི་དང་མེ་ཏོག་ལ་སོགས་པས་མཆོད་པ་བྱས་ནས་ཉི་མ་རེ་རེ་ལ་སྟོན་མོ་བྱའོ། །ཆུས་གང་བའི་བུམ་པ་བཞི་སྨན་དང་ས་བོན་ཐམས་ཅད་ཀྱིས་ཡོངས་
[51a]
[51a.1]སུ་བཀང་བ་བྱས་ནས་གཞག་པར་བྱའོ། །མཚན་མོ་རེ་རེ་ལ་སྟོང་ཕྲག་བརྒྱད་དུ་མངོན་པར་བསྔགས་པར་བྱས་ནས་བྱ་རོག་གི་ཚང་དུ་བུ་བྱུང་གི་བར་ཁྱེའུ་དང་བུ་མོ་བཀྲུ་བར་བྱའོ། །རྒྱལ་སྲིད་ཀྱི་དོན་ནམ། ལོངས་སྤྱོད་ཀྱི་དོན་ཟླ་བ་ཕྱེད་ཀྱི་ནང་དུ་འགྲུབ་བོ། །
[51a.2]ནག་པོའི་བརྒྱད་པ་ལ་བཅོམ་ལྡན་འདས་མ་མཆོད་པ་བྱས་ནས་དྲི་དང་མེ་ཏོག་དང་བདུག་པ་ལ་སོགས་པ་དབུལ་བར་བྱས་ནས་འོ་མ་ཅན་གྱི་ཤིང་གི་ཡམ་ཤིང་གིས་མེ་སྦར་ཏེ་མེ་ཏོག་བརྒྱ་པའི་སྦྱིན་སྲེག་སྟོང་ཕྲག་བརྒྱད་བྱའོ། །ཟླ་བ་གཅིག་ཏུ་བཟའ་བ་དང་བཏུང་བ་མི་ཟད་པ་འབྱུང་ངོ་། །
[51a.3]དུར་ཁྲོད་ཀྱི་ཐལ་བ་བླངས་ནས་ལན་བདུན་མངོན་པར་བཟླས་ཏེ་བདག་ཉིད་ཀྱི་དཔྲལ་བའམ། གཞན་གྱི་མགོ་བོར་བཏབ་པར་བྱས་ནས་གྲོང་དུ་ཞུགས་ན་ཐམས་ཅད་དབང་དུ་འགྱུར་རོ། །བཟླས་པས་འཆིང་བ་ལས་གྲོལ་བར་བྱེད་དོ། །གཏན་པ་གཅོག་པར་བྱེད་དོ། །ལྤགས་
[51a.4]བདུན་ཉམས་པར་བྱེད་དོ། །མཱ་ལི་ཀའི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །བ་ལང་གི་གཅིན་དང་ནས་ཟན་ཟ་ཞིང་ཟླ་བ་དྲུག་ཏུ་འདོད་པ་བཞིན་དུ་དོང་ཙེ་རྙེད་དོ། །དཀར་པོའི་ཚེས་གཅིག་ནས་བརྩམས་ཏེ་ཨུཏྤལ་སྔོན་པོའི་སྙིང་
[51a.5]པོ་སྦྱིན་སྲེག་སྟོང་བྱ་སྟེ། མིང་ནས་སྨོས་ཏེ་ཉི་མ་བདུན་ལ་དབང་དུ་འགྱུར་རོ། །ཙམ་པ་ཀ་དང་། ཀརྞི་ཀ་ཡིས་དུས་གསུམ་དུ་སྦྱིན་སྲེག་བྱ་ཞིང་། མིང་ནས་སྨོས་ན་གང་འདོད་པ་དེ་དབང་དུ་འགྱུར་རོ། །ཆོ་འཕྲུལ་གྱི་ཕྱོགས་ལ་འོ་མ་དང་ནས་ཟན་ཟ་ཞིང་དུས་གསུམ་དུ་སྟོང་ཕྲག་བརྒྱད་
[51a.6]དུ་བཟླས་པ་དང་། རས་རིས་ཀྱི་སྤྱན་སྔར་ཨ་ག་རུའི་ཡམ་ཤིང་གིས་འབུམ་ཕྲག་གསུམ་དུ་སྦྱིན་སྲེག་བྱའོ། །བཅྭ་ལྔ་ལ་སྒྲུབ་པ་ལ་རབ་ཏུ་འཇུག་སྟེ་ཇི་སྲིད་བཅོམ་ལྡན་འདས་བྱོན་པ་དེ་སྲིད་དུ་བཟླས་པར་བྱའོ། །ས་གཡོ་བའམ་མར་མེའི་རྩེ་མོ་འཕེལ་བའམ་རས་རིས་གཡོ་བར་བྱེད་
[51a.7]པ་དང་གྲུབ་བོ། །གྲུབ་བོ་ཞེས་ཚིག་འདོན་པར་བྱེད་ན་རྒྱལ་སྲིད་དམ་ཡུལ་གྱི་བདག་པོ་ཉིད་རྙེད་དོ། །སྔོན་སྤྱད་པ་བྱས་པས་རིང་བསྲེལ་དང་བཅས་པའི་མཆོད་རྟེན་དུ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་ཟླ་བ་དྲུག་གི་ནང་དུ་སྟོང་ཕྲག་ལྔ་སོ་སོར་རྙེད་དོ། །རིང་བསྲེལ་
[51b]
[51b.1]དང་བཅས་པའི་མཆོད་རྟེན་ལ་མཆོད་པ་བྱས་ནས་སྟོང་ཕྲག་བརྒྱ་བཟླས་པར་བྱས་ཏེ་དངུལ་སྟོང་རྙེད་དོ། །རིང་བསྲེལ་དང་བཅས་པའི་མཆོད་རྟེན་ལ་སྟོང་ཕྲག་བརྒྱ་བཟླས་པར་བྱའོ། །འདོད་པ་ཐམས་ཅད་རབ་ཏུ་སྦྱིན་པར་འགྱུར་རོ། །ནད་ཐམས་ཅད་རབ་ཏུ་ཞི་བར་འདོད་པས་གཞོན་ནུ་
[51b.2]མས་བཀལ་བའི་སྲད་བུ་ལ་སྟོང་ཕྲག་བརྒྱད་མངོན་པར་བསྔགས་པར་བྱས་ནས་བླངས་ནས་བསྐོར་བར་བྱ་སྟེ། སྐལ་བ་བཟང་པོ་ཉིད་རྙེད་དོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ནས་ཏིལ་ནག་པོ་ལ་སྟོང་ཕྲག་བརྒྱད་བཟླས་པར་བྱ་སྟེ་སྲད་བུ་ཅན་དང་ཏིལ་དང་སོལ་བ་ཉིད་དོ། །རིང་བསྲེལ་
[51b.3]དང་བཅས་པའི་མཆོད་རྟེན་དུ་དཀར་པོའི་ཚེས་གཅིག་ནས་བརྩམས་ནས་བཅྭ་ལྔ་ལ་མཚན་མོ་གསུམ་དུ་སྨྱུང་བར་གནས་པས་ཨུ་དུམ་བཱ་རའི་ཤིང་གིས་མེ་སྦར་ནས་ཡུངས་ཀར་དཀར་པོ་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །ཡུལ་གྲུ་ལྔའི་དཔོན་
[51b.4]པོར་འགྱུར་རོ། །བྱང་ཆུབ་ཤིང་གི་ཡམ་ཤིང་གིས་མེ་སྦར་ནས། ཏིལ་ལ་ཞོ་དང་མར་དང་སྦྲང་རྩིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །བཅྭ་ལྔ་ལ་མཚན་མོ་གསུམ་དུ་སྨྱུང་བར་གནས་པ་བྱས་ནས་གལ་ཏེ་ཏིལ་དེ་རྣམས་ཕྱོགས་དང་ཕྱོགས་བྲལ་དུ་སོང་ན་དེའི་ཚེ་གྲུབ་པ་
[51b.5]ཡིན་ཏེ་སེམས་ཅན་ཐམས་ཅད་དབང་དུ་བྱེད་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་སྔོན་དུ་སྟོང་ཕྲག་བརྒྱ་བཟླས་ཏེ་ཟླ་བ་གཟས་བཟུང་བ་ན་ཏིལ་མར་ལན་བདུན་ཅུ་ཕུལ་ནས་ཇི་སྲིད་ལྦུ་བ་འབྱུང་བ་དེ་སྲིད་དུ་བཟླས་པར་བྱའོ། །འཐུངས་ན་ཐོས་པ་
[51b.6]འཛིན་པར་འགྱུར་རོ། །ཀུན་ཏུ་རུ་ཀ་ལ་སྟོང་ཕྲག་བརྒྱད་བཟླས་ནས་བླངས་ན་གྲོང་གཅིག་རྙེད་དོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་ཉི་མ་སོ་སོར་བརྒྱད་བརྒྱར་བཟླས་པར་བྱ་སྟེ་དཔལ་དང་ལྡན་པར་འགྱུར་རོ། །ཨ་པཱ་མརྒའི་ཡམ་ཤིང་ལ་ཞོ་དང་སྦྲང་རྩི་དང་
[51b.7]མར་གྱིས་བཏགས་ཏེ་ཉི་མ་སོ་སོར་སྦྱིན་སྲེག་སྟོང་ཕྲག་བརྒྱད་བྱས་ན་གྲོང་རྙེད་དོ། །བུ་མང་པོ་ཅན་གྱི་ཡམ་ཤིང་ལ་མེ་སྦར་ནས་ཤུ་དག་སྟོང་ཕྲག་བརྒྱད་དུ་སྦྱིན་སྲེག་བྱའོ། །ཐལ་བ་དེས་ཐིག་ལེ་བྱའོ། །མི་སྣང་བར་འགྱུར་རོ། །གལ་ཏེ་མ་གྱུར་ན་ལན་གསུམ་དུ་ཡང་
[52a]
[52a.1]བསྒྲུབ་པར་བྱའོ། །ཟླ་བ་གཟས་བཟུང་བ་ན་ཆུ་ཀླུང་གི་འགྲམ་དུ་སོང་ནས་བིལ་བའི་ཡམ་ཤིང་གིས་མེ་སྦར་ནས་བིལ་བའི་མེ་ཏོག་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱས་ན་གནོད་སྦྱིན་གཞོན་ནུ་འོང་བར་འགྱུར་རོ། །མཚན་མོ་ཕྱེད་ན་རིག་པ་
[52a.2]སྟོང་ཕྲག་བཟླས་ནས་དེ་ནས་གཅིག་འོང་བར་བྱེད་དེ། གཏེར་རྣམས་སམ། ནོར་གྱི་བདག་པོ་གང་ཚིག་གིས་བརྗོད་དེ་བྱེད་དོ། །ནག་པོའི་བརྒྱད་པ་ལ་བཅོམ་ལྡན་འདས་ལ་དྲི་དང་མེ་ཏོག་དང་བདུག་པ་ལ་སོགས་པ་རྣམས་ཀྱིས་མཆོད་པ་བྱས་ནས་ནག་པོའི་བཅུ་བཞི་པ་ལ་གཏོར་མའི་ཆོ་
[52a.3]ག་བྱ་སྟེ་རིག་པ་སྟོང་ཕྲག་བརྒྱད་བཟླས་པར་བྱའོ། །ཤ་ཟ་རྣམས་འོང་བར་བྱེད་དོ། །གཏེར་རྐོས་ཤིག་ཅེས་བརྗོད་པར་བྱའོ། །དེ་ནས་གཏེར་སྩོལ་བར་བྱེད་དེ་བླངས་ནས་བདག་ཉིད་དཀོན་མཆོག་གསུམ་པོ་རྣམས་ལ་དབུལ་བར་བྱའོ། །དེ་བཞིན་དུ་རས་རིས་བཅིང་བའི་ལས་
[52a.4]ཀྱང་བཅོམ་ལྡན་འདས་ཀྱི་སྤྱན་སྔར་བ་རུ་རའི་ཤིང་གིས་མེ་སྦར་ནས། ཉི་མ་སོ་སོར་ཏིལ་དང་འབྲས་ཐུག་པོ་ཆེའི་སྦྱིན་སྲེག་སྟོང་བྱའོ། །བློན་པོ་དབང་དུ་བྱེད་པ་ལ་ཡུངས་ཀར་དཀར་པོའི་སྦྱིན་སྲེག་གིས་དབང་དུ་འགྱུར་རོ། །སྲ་རྩི་པོག་གི་སྦྱིན་སྲེག་གིས་རྒྱལ་པོ་དབང་དུ་འགྱུར་
[52a.5]རོ། །བུད་མེད་དང་སྐྱེས་པ་དབང་དུ་བྱེད་པ་ལ་ཕུབ་མའི་སྦྱིན་སྲེག་སྟོང་ཕྲག་བརྒྱད་བྱའོ། །ཨ་རུ་རའི་ཤིང་གིས་མེ་སྦར་ནས་བཅོམ་ལྡན་འདས་ཀྱི་སྤྱན་སྔར་ཉི་མ་སོ་སོར་སྒྲོན་ཤིང་གིས་སྦྱིན་སྲེག་སྟོང་བྱ་སྟེ་དོང་ཙེ་བརྒྱ་རྙེད་དོ། །སློང་མོ་ཟ་བས་ཉི་མ་སོ་སོར་དུས་གསུམ་དུ་པ་
[52a.6]ལཱ་ཤའི་སྦྱིན་སྲེག་བྱ་སྟེ། གསེར་བརྒྱ་སོ་སོར་རྙེད་དོ། །རྒྱ་མཚོར་སོང་ནས་རིག་པ་སྟོང་ཕྲག་བརྒྱ་བཟླ་སྟེ། ཇི་སྲིད་རིན་པོ་ཆེ་རྣམས་སྦྱིན་པར་བྱེད་དོ། །བླང་བར་བྱ་སྟེ་དཀོན་མཆོག་གསུམ་ལ་ངེས་པར་སྦྱར་བར་བྱའོ། །སྔགས་འདི་ཉིད་ཀྱིས་ས་གའི་ཟླ་བ་ཉ་བ་ལ་མཚན་
[52a.7]ཐོག་ཐག་ཏུ་བཟླས་པ་བར་མ་ཆད་པ་བརྗོད་པར་བྱའོ། །བྱང་ཆུབ་ཀྱི་ཤིང་དྲུང་དུ་བཅོམ་ལྡན་འདས་ལ་མཆོད་པ་བྱས་ནས་ཨ་པཱ་མརྒའི་ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །བདག་ཉིད་སྟོན་པ་ཡུངས་ཀར་གྱིས་གྲོལ་བར་འགྱུར་རོ། །
[52b]
[52b.1]ཞི་བར་འདོད་ན་འབྲས་ཡོས་ཀྱི་སྲེག་བླུགས་ཀྱིས་སྦྱིན་སྲེག་བརྒྱད་བརྒྱ་བྱས་ན་ཞི་བར་འགྱུར་རོ། །རྒྱས་པར་འདོད་ན་འོ་མ་ཅན་གྱི་ཡམ་ཤིང་གིས་མེ་སྦར་ནས་ཏིལ་དང་འབྲས་ཐུག་པོ་ཆེས་ཐུན་གསུམ་དུ་སྦྱིན་སྲེག་བརྒྱད་བརྒྱར་བྱའོ། །ཉི་མ་གསུམ་དུ་ཨ་མྲའི་ཡམ་ཤིང་གིས་མེ་
[52b.2]སྦར་ནས་དུར་བྷ་དང་ཚེར་མ་ཅན་གྱི་སྦྱིན་སྲེག་སྟོང་ཕྲག་བརྒྱད་བྱའོ། །རྩོད་པར་འདོད་པ་རྣམས་ཀྱི་སྨྲ་བའི་མཆོག་ཏུ་འགྱུར་རོ། །ཉི་མ་སོ་སོར་འབྲུ་རློན་པ་དང་། ཕུབ་མ་རྣམས་ལག་པ་གཡོན་པས་སྦྱིན་སྲེག་བྱས་ནས་མིང་ནས་སྨོས་ན་མཚན་མོ་བདུན་གྱིས་དབང་དུ་འགྱུར་རོ། །
[52b.3]རྒྱལ་པོའི་ཡམ་ཤིང་གིས་མེ་སྦར་ནས་ཏིལ་དང་འབྲས་ཐུག་པོ་ཆེའི་སྦྱིན་སྲེག་ཐུན་མཚམས་གསུམ་དུ་སྟོང་ཕྲག་བརྒྱད་བྱའོ། །ཉི་མ་གསུམ་དུ་ཨ་མྲའི་ཡམ་ཤིང་གིས་མེ་སྦར་ནས་དུར་བྷ་དང་ཚེར་མ་ཅན་གྱི་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་བདུན་གྱིས་སྐྱེས་བུ་ཆེན་པོ་
[52b.4]རྣམས་དབང་དུ་འགྱུར་རོ། །འོ་མ་དང་བ་ལང་གི་གཅིན་དང་ནས་ཟན་དང་བསོད་སྙོམས་ཟ་བའམ་མི་སྨྲ་བའི་བརྟུལ་ཞུགས་ཀུན་ཏུ་སྤྱད་ཅིང་གཙང་མས་གོས་གཙང་མ་དང་ཤིང་ཤུན་འཆང་བས་སྒྲུབ་པ་བྱས་ཏེ། །གང་གར་གཏུན་ཤིང་གི་སྒྲ་དང་བྲལ་བ་གཙང་མའི་ཕྱོགས་སུ་ཆུ་
[52b.5]བོའི་འགྲམ་གཉིས་ཀྱིས་བླངས་ནས་ཁྲུ་བདུན་པའི་སའི་གོང་བུ་བཞི་བྱས་ནས་དབུས་སུ་འདབ་མ་སྟོང་གི་པདྨ་བྱས་ཏེ། དེའི་སྟེང་དུ་བདེ་བར་གཤེགས་པའི་མཐོ་གང་གི་ཚད་ཀྱི་ལྕགས་ལྔ་ལས་བྱས་པའི་འཁོར་ལོ་རབ་ཏུ་བཞག་ནས་དཀྱིལ་འཁོར་གྱི་དབུས་སུ་བྲིས་སྐུའི་སྤྱན་
[52b.6]སྔར་བསྒྲུབ་པར་བྱའོ། །དྲི་ཞིམ་པོའི་དྲི་རྣམས་དང་ཙནྡན་དཀར་དམར་གྱིས་མཆོད་ནས་མནྡ་ར་བའི་མེ་ཏོག་དང་། བདུག་པ་དང་ཕྲེང་བ་བརྒྱ་ཕུལ་ནས་བཅོམ་ལྡན་འདས་ལ་དྲི་དང་། མེ་ཏོག་དང་། བདུག་པ་ལ་སོགས་པའི་མཆོད་པ་བྱའོ། །མར་གྱི་མར་མེའི་ཕྲེང་བ་བདུན་དབུལ་
[52b.7]བར་བྱའོ། །ཕྱོགས་བཞིར་མར་གྱི་བུམ་པ་བཞི་རབ་ཏུ་སྦར་བར་བྱའོ། །ཕྱོགས་བཞིར་བུམ་པ་བཞི་ས་བོན་ཐམས་ཅད་ཀྱིས་གང་བར་རིན་པོ་ཆེ་རྣམས་བཅུ་གནས་གཞག་པར་བྱའོ། །ཨ་ག་རུ་དང་། ཀུན་དུ་རུ་ཀ་དང་། དཔལ་རྣམས་བཏགས་པ་དང་། གུ་གུལ་གྱི་བདུག་པ་དབུལ་
[53a]
[53a.1]བར་བྱའོ། །གཏོར་མའི་ཆོ་ག་བྱས་ནས་ཕྱོགས་བཞིར་སྔར་བརྗོད་པས་ཞོ་ཟན་སྔོན་མ་ཅན་དབུལ་བར་བྱའོ། །ལྷོ་རུ་ནི་ན་བྷུ་ཏཀྟྲ་ར་དར་བ་ཆུ་དང་བསྲེས་པ་སྦྱིན་པར་བྱའོ། །བྱང་ཕྱོགས་སུ་འོ་ཐུག་གིས་གང་བའི་གཏོར་མས་ཉེ་བར་མཆོད་པར་བྱའོ། །སེམས་ཅན་ཐམས་
[53a.2]ཅད་ལ་ཕྱོགས་བཞིར་རྒྱུན་མི་འཆད་པ་འབྱུང་བར་བྱའོ། །པ་ལཱ་ཤའི་ཡམ་ཤིང་གིས་མེ་སྦར་ནས་ཨ་པཱ་མརྒའི་ཡམ་ཤིང་ལ་མར་གྱིས་བཏགས་ལ་ལན་བདུན་མངོན་པར་བསྔགས་ཏེ། སྦྱིན་སྲེག་བརྒྱད་བརྒྱ་བྱའོ། །མིང་ནས་སྨོས་པ་དེ་དབང་དུ་འགྱུར་རོ། །བྱང་ཆུབ་ཀྱི་ཡམ་
[53a.3]ཤིང་གིས་མེ་སྦར་ནས་ལན་ཚྭ་ལས་བྱུང་བའི་གཟུགས་བརྙན་བྱས་ཏེ། མགོ་བོ་ནས་བརྩམས་ཏེ་ཇི་སྲིད་རྐང་པའི་བར་དུ་སྲེག་བླུགས་རེ་རེ་ལ་ལན་བདུན་བདུན་མངོན་པར་བསྔགས་པ་བྱས་ནས་སྲེག་བླུགས་སྟོང་ཕྲག་བརྒྱད་བྱའོ། །མིང་ནས་སྨོས་པའི་རྒྱལ་པོ་དབང་དུ་འགྱུར་
[53a.4]རོ། །དཀར་པོའི་བཅྭ་ལྔ་ལ་ཡན་ལག་བརྒྱད་དང་ལྡན་པའི་གསོ་སྦྱོང་ཅན་གྱིས་ཉིན་མཚན་དུ་སྨྱུང་བར་གནས་ཏེ། ས་ལ་མ་ལྷུང་བའི་བ་བྱུང་གིས་བ་ལང་གི་པགས་པའི་ཚད་ཀྱི་དཀྱིལ་འཁོར་ཉེ་བར་བྱུགས་ནས་རིང་བསྲེལ་དང་བཅས་པའི་མཆོད་རྟེན་དང་། འཕགས་པ་སྤྱན་
[53a.5]རས་གཟིགས་དབང་ཕྱུག་གི་ཞབས་ཀྱི་དྲུང་དུ་གསེར་དངུལ་གྱི་སྣོད་དུ་སེར་སྐྱར་རྒྱུད་མཚུངས་པའི་བའི་མར་གཞོན་ནུ་མས་བསྲུབས་པ་བླངས་ནས་ཀུ་ཤའི་ཁྲེས་ལ་ཉེ་བར་འདུག་སྟེ། ལག་པ་གཡོན་པས་སྣོད་བཟུང་ལག་པ་གཡས་པའི་མིང་མེད་ཀྱི་སོར་མོས་དཀྲུག་པར་བྱ་སྟེ། 
[53a.6]ཇི་སྲིད་དྲོ་བར་གྱུར་པ་དེ་སྲིད་དུའོ། །དེ་ནས་བཏུང་བར་བྱ་སྟེ། ཡིད་གཞུངས་པར་འགྱུར་རོ། །ལན་ཅིག་བརྗོད་པས་ཐོས་པ་འཛིན་པར་བྱེད་དོ། །དེ་ལ་དུ་བ་འཐུལ་བས་ནི་དབང་དུ་བྱེད་པར་འགྱུར་རོ། །འབར་བས་ནི་མི་སྣང་བར་འགྱུར་རོ། །ཡན་ལག་ཐམས་ཅད་ན་
[53a.7]བ་ཉེ་བར་ཞི་བར་འདོད་པས་དཀར་པོའི་བརྒྱད་པ་ལ་གསོ་སྦྱོང་ཅན་གྱིས་སྔ་དྲོ་ལས་བརྩམ་པར་བྱའོ། །ཤར་ལ་སོགས་པའི་ཕྱོགས་སུ་གཞུའི་ཚད་ཀྱི་དཀྱིལ་འཁོར་ཉེ་བར་བྱུགས་ནས་དབུས་སུ་ནད་པའི་སོ་ཕག་གཞག་པར་བྱའོ། །ཕྱོགས་བཞི་རྣམས་སུ་བུམ་པ་ཆུས་གང་བ་
[53b]
[53b.1]བཞི་ལ་བརྒྱད་བརྒྱར་མངོན་པར་བཟླས་ལ་གཞག་པར་བྱའོ། །སོ་ཕག་རྣམས་ཀྱི་སྟེང་དུ་སེན་རྩིའི་གོས་གཞག་པར་བྱའོ། །གཞོན་ནུ་མས་བཀལ་བའི་ཚོན་སྣ་ལྔའི་སྐུད་པས་ཡོངས་སུ་དཀྲིས་ཏེ་དྲི་ཞིམ་པོས་ཡོངས་སུ་བཀང་བས་སོ། །ཕྱི་རོལ་དུ་དཀྱིལ་འཁོར་བྱའོ། །ཕྱོགས་
[53b.2]བཞིར་ཆང་དང་ཤའི་གཏོར་མ་དབུལ་ལོ། །དྲི་ཞིམ་པོའི་མེ་ཏོག་གིས་མཆོད་པ་བྱས་ནས་གུ་གུལ་གྱི་དུད་པ་དབུལ་ལོ། །ཟངས་ཀྱི་སྣོད་མར་གྱིས་བཀང་བ་གཞག་པར་བྱའོ། །དེ་ནས་ཀུ་ཤ་ལྗང་གུ་བཟུང་ནས་ནད་པ་གོས་དཀར་མོ་ཅན་ལ་ཇི་སྲིད་རྐང་པའི་བར་དུ་བྱབ་པར་བྱའོ། །
[53b.3]མར་གྱི་སྟེང་དུ་ཀུ་ཤ་དོར་བར་བྱའོ། །དེ་བཞིན་དུ་བརྒྱ་རྩ་བརྒྱད་བྱའོ། །དེ་ནས་མར་ཟོས་པས་བལྟ་བར་བྱའོ། །དེ་ནས་ཀུ་ཤ་ལྗང་གུ་བླངས་ནས་ཟློས་བཞིན་དུ་གཞག་པར་བྱའོ། །སྦྱངས་པ་ལས་འབྱུང་བའི་སྣོད་དང་གོས་བྱས་ནས་སངས་རྒྱས་དང་བྱང་ཆུབ་སེམས་དཔའ་
[53b.4]ཐམས་ཅད་ཀྱི་ཞབས་ལ་ཕྱག་བྱེད་དུ་གཞུག་གོ། །དེ་ནས་པྲི་ཡངྐུ་དང་། ནཱ་ག་གེ་སར་དང་། སྦྲང་རྩི་ཅན་དང་། བཞི་པོ་གཅིག་ཏུ་བྱས་ནས་མཉམ་པར་ཐོབ་པར་བྱས་ལ་མར་དང་ལྷན་ཅིག་པའི་ཟས་མཆོག་ཟོས་ན་ནད་མེད་པ་རང་བཞིན་དུ་གནས་པར་འགྱུར་རོ། །སྐུད་པ་སྔོན་པོ་
[53b.5]ལ་ལན་བདུན་མངོན་པར་བསྔགས་པ་བྱས་ནས་རྐེད་པ་ལ་བཅིང་བར་བྱའོ། །ཤུ་བ་མཆེད་པ་ཉེ་བར་ཞི་བར་བྱེད་དོ། །དེ་བཞིན་དུ་མགྲིན་པ་ལ་ཉེ་བར་བཅིང་བར་བྱའོ། །དབུགས་མི་བདེ་བ་ཉེ་བར་ཞི་བར་འགྱུར་རོ། །གསོ་སྦྱོང་ཅན་གྱིས་འཕགས་པ་སྤྱན་རས་གཟིགས་
[53b.6]དབང་ཕྱུག་གི་སྤྱན་སྔར་དཀྱིལ་འཁོར་ཉེ་བར་བྱུགས་ནས་དྲི་བཟང་པོའི་མེ་ཏོག་རྣམས་ཀྱིས་མཆོད་པ་བྱས་ཏེ་མར་གྱི་མར་མེ་དབུལ་ལོ། །དེ་ནས་བྱང་ཆུབ་ཤིང་གི་ཡམ་ཤིང་གིས་མེ་རབ་ཏུ་སྦར་རོ། །སྦར་ནས་སྲ་རྩི་པོག་ལ་ལན་བདུན་མངོན་པར་བསྔགས་པའི་སྲེག་བླུགས་
[53b.7]སྟོང་ཕྲག་བརྒྱད་སྦྱིན་སྲེག་བྱའོ། །ནད་ཉེ་བར་ཞི་བར་བྱེད་དོ། །རིག་པས་བགེགས་ཉེ་བར་ཞི་བར་བྱེད། འདོད་པས་རྒྱ་མཚོར་འགྲོ་བའི་ཆུ་ཀླུང་གི་འགྲམ་གཉིས་ཀྱིས་བླངས་ནས་སེང་གེ་དང་། སྟག་དང་། ཕག་དང་། ལུག་གི་གདོང་པ་ལ་སོགས་པ་རྣམ་པ་སྣ་ཚོགས་
[54a]
[54a.1]པ་ཉི་ཤུ་རྩ་གཅིག་ལྷག་པའི་བརྒྱ་བྱའོ། །དེ་ནས་ནག་པོའི་བརྒྱད་པ་ལ་གསོ་སྦྱོང་ཅན་གྱིས་མཚན་མོ་ཕྱོགས་གཙང་མར་བླ་རེ་དམར་པོ་བྲེས་ལ་ལས་ཡང་དག་པར་བརྩམ་མོ། །སེན་རྩིའི་གོས་བཅུ་བཞི་ལ་བགེགས་གཞག་པར་བྱའོ། །དབུས་སུ་བགེགས་རྣམས་
[54a.2]ཀྱི་གཙོ་བོ་ལོག་འདྲེན་གཞག་པར་བྱའོ། །ཚོན་སྣ་ལྔའི་ཕྱེ་མ་ལ་ལན་ཅིག་མངོན་པར་བསྔགས་པ་རྣམས་ཀྱིས་དཀྱིལ་འཁོར་བདུན་བྱའོ། །དྲི་དམར་པོའི་མེ་ཏོག་རྣམས་ཀྱིས་མངོན་པར་མཆོད་པ་བྱས་ནས་མར་གྱི་མར་མེ་བཅུ་བཞི་དབུལ་ལོ། །གུ་གུལ་གྱི་བདུག་པ་དབུལ་ལོ། །
[54a.3]ཤ་དང་བཅས་པའི་གཏོར་མ་བཅུ་བཞི་དབུལ་ལོ། །རྒྱ་སྐྱེགས་ཀྱི་ཁུ་བ་ཡང་བཅུ་བཞི་གཏོར་བར་བྱའོ། །དེ་ནས་སྲད་བུ་དམར་པོ་ལ་ལན་བདུན་མངོན་པར་བསྔགས་པས་མཚན་མ་བཅིང་བར་བྱའོ། །འབྱུང་པོ་དང་། བགེགས་ཀྱི་རྒྱལ་པོ་ཡང་བཅིང་བར་བྱའོ། །དེ་ནས་ཨུ་
[54a.4]དུམ་བཱ་རའི་ཡམ་ཤིང་གིས་མེ་སྦར་ནས་བགེགས་རྣམས་བཅིང་བར་བྱའོ་ཞེས་བརྗོད་དེ། སྭཱ་ཧཱའི་ཡི་གེས་དཀྱིལ་འཁོར་བ་རྣམས་ལ་སྦྱིན་སྲེག་སྟོང་ཕྲག་བརྒྱད་བྱའོ། །དེར་བགེགས་དང་ལོག་པར་འདྲེན་པ་བཅིངས་པར་འགྱུར་རོ། །རིག་པ་རྣམས་ཐམས་ཅད་སྒྲུབ་པར་བྱེད་པ་ན་
[54a.5]བགེགས་རྣམས་འཕྲུལ་བྱེད་དོ། །དེས་ན་བགེགས་དང་ལོག་པར་འདྲེན་པ་རྣམས་སའི་སྣོད་གཅིག་ཏུ་བགེགས་ཐམས་ཅད་གཞུག་པར་བྱའོ། །གཅིག་ཏུ་ལོག་པར་འདྲེན་པ་ཆེན་པོའོ། །དེ་ནས་བགེགས་རྣམས་ཐམས་ཅད་ལ་མེ་ཏོག་ཐམས་ཅད་དབུལ་བར་བྱ་ཞིང་ལོག་
[54a.6]པར་འདྲེན་པ་ཆེན་པོ་ལ་ཙནྡན་དམར་པོ་དང་། ཀ་ར་བཱི་རའི་མེ་ཏོག་དམར་པོ་དབུལ་ལོ། །བགེགས་རྣམས་ཐམས་ཅད་ལ་རྫས་ཐམས་ཅད་ཀྱི་བདུག་པ་དབུལ་ལོ། །ལོག་པར་འདྲེན་པ་ཆེན་པོ་ལ་གུ་གུལ་གྱི་བདུག་པ་དབུལ་ལོ། །མར་དང་བསྲེས་པ་དབུལ་ལོ། །དེ་ནས་
[54a.7]ལྟེ་བའི་ཚད་ཀྱི་དོང་དུ་སོ་སོར་གཞུག་པར་བྱའོ། །དེ་ལྟ་བུས་བགེགས་ཐམས་ཅད་མེད་པར་འགྱུར་རོ། །གསོ་སྦྱོང་ཅན་གྱིས་དཀར་པོའི་བཅྭ་ལྔ་ལ་རིང་བསྲེལ་དང་བཅས་པའི་མཆོད་རྟེན་དུ་ས་ལ་མ་ལྷུང་བའི་བ་ལང་གི་ལྕི་བས་དཀྱིལ་འཁོར་ཉེ་བར་བྱུགས་པ་བྱས་ནས་མེ་ཏོག་དང་དྲི་དང་
[54b]
[54b.1]བདུག་པ་མར་གྱི་མེ་ལ་སོགས་པ་རྣམས་ཀྱིས་མཆོད་པ་བྱས་ནས་ཨུ་དུམ་བཱ་རའི་ཤིང་གིས་མེ་སྦར་ནས་ཚངས་མའི་ཡམ་ཤིང་གིས་སྦྱིན་སྲེག་བྱ་ཞིང་། ལྷ་ལ་ཕུལ་བཟོས་ན་ཡིད་གཞུངས་པར་འགྱུར་རོ། །འོ་མའི་སྦྱིན་སྲེག་བྱས་ན་བྲམ་ཟེ་རྣམས་དབང་དུ་འགྱུར་རོ། །ལྷ་ལ་ཕུལ་
[54b.2]བའི་སྦྱིན་སྲེག་བྱས་ན་རྒྱལ་རིགས་དབང་དུ་འགྱུར་རོ། །ནས་དང་། ཞེ་དང་། ལྷ་ལ་ཕུལ་བ་གཅིག་ཏུ་བྱས་ནས་སྦྱིན་སྲེག་བྱས་ན་རྗེ་རིགས་དབང་དུ་འགྱུར་རོ། །དགྲ་ལ་བལྟས་ནས་བཟླས་པ་བྱས་ན་རེངས་པར་འགྱུར་རོ། །ལན་བདུན་མངོན་པར་བསྔགས་པའི་ཆུས་ཐམས་ཅད་
[54b.3]འབེབས་པ་དང་ནོར་བྱེད་དོ། །དུག་ཐམས་ཅད་ལ་ཡང་ཉེ་བར་བྱུག་གོ། །ཞུན་མཁན་གྱི་རིལ་བུ་བྱས་ནས་ལན་བདུན་མངོན་པར་བསྔགས་པས་མིག་ནད་སེལ་བར་བྱེད་དོ། །ན་བ་ལ་སྐུད་པ་བཅིང་བར་བྱ་སྟེ། གདོན་ཐམས་ཅད་མི་འབྱུང་ངོ་། །གཙུག་ཕུད་བཅིངས་པས་
[54b.4]བདག་ཉིད་སྲུང་བའོ། །ཐལ་བས་དཀྱིལ་འཁོར་བཅིངས་པའོ། །བོང་བ་ལ་ལན་བདུན་བཟླས་པས་ཕྱོགས་བཅིངས་པའོ། །བུད་མེད་བུ་མ་ཐོན་པ་ལ་ཏིལ་ལ་ཡོངས་སུ་བཟླས་ནས་སྦྱིན་པར་བྱ་སྟེ། བདེ་བར་བཙའ་བར་འགྱུར་རོ། །རྨོངས་པས་མངལ་གྱི་ཟླ་མཚན་གྱི་དུས་
[54b.5]ལས་འདས་པ་ན་ཁྲུས་བྱ་ཞིང་རྒྱུད་མཚུངས་པའི་འོ་མ་ལ་བརྒྱ་རྩ་བརྒྱད་མངོན་པར་བསྔགས་པ་བྱས་ནས་བཏུང་བར་སྦྱིན་ཞིང་བཟའ་བ་མཆོག་དང་མར་བསྲེས་པ་བཟའ་བར་བྱའོ། །དེ་ནས་བུ་བཙའ་བར་འགྱུར་རོ། །བུ་མང་པོ་ཅན་གྱི་སྦྱིན་སྲེག་བརྒྱ་རྩ་བརྒྱད་བྱའོ། །ཐལ་
[54b.6]བ་རེ་ཆུའི་བུམ་པ་བཞི་དང་ཀུན་ཏུ་བསྲེས་ནས་གཞག་པར་བྱའོ། །ཤུ་དག་ལ་ལན་བརྒྱད་བརྒྱར་བཟླས་ཏེ་ལག་པ་གཡས་པ་ལ་བཅིངས་པས་ཇི་སྲིད་སྨྲ་བ་ཐམས་ཅད་ཀྱི་མཆོག་ཏུ་འགྱུར་རོ། །གཞན་གྱིས་མི་ཐུབ་པའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱད་བྱས་ན་
[54b.7]གཡུལ་དུ་གཞན་གྱིས་མི་ཐུབ་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་མདུད་པ་བྱས་ཏེ་ལན་བདུན་མངོན་པར་བསྔགས་ནས་ལག་པ་བཅིང་བར་བྱའོ། །བརྟན་པ་དང་གཡོ་བའི་དུག་མི་འབྱུང་ངོ་། །དེ་ནས་མ་རུངས་པས་མཆེ་བའི་མིང་ནས་སྨོས་ཏེ་ཆུ་ལ་
[55a]
[55a.1]ལན་བདུན་མངོན་པར་བསྔགས་ནས་ཁྱོར་ཆུ་འཐུངས་པས་དེ་ལྟ་བུས་ཤི་བ་ཡང་ལྡང་བར་འགྱུར་རོ། །དེ་བཞིན་དུ་བཅུ་བཞི་རུ་མངོན་པར་བསྔགས་པར་བྱས་ནས་བཏུང་བ་སྦྱིན་པར་བྱའོ། །འཇོག་པོས་ཀྱང་མཆེ་བ་སོས་པར་བྱའོ། །ཆང་གི་ཕབས་ལ་ལན་བདུན་
[55a.2]མངོན་པར་བསྔགས་པ་བྱས་ནས་ཤི་བ་ལ་སྦྱིན་པར་བྱའོ། །གལ་ཏེ་བྱིས་པ་མི་འབྱུང་ངོ་། །དེ་ནས་སེམས་དཔའ་ཆེན་པོས་སླར་ཡང་རིག་པ་ཐམས་ཅད་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྒྲུབ་པའི་ཐབས་ཀྱི་སྤྱིའི་རིག་པ་གསུངས་
[55a.3]སོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། རི་ཛུ་ཀེ། ཏཱ་རེ། ཤཱནྟེ། ཏུཏྟཱ་རེ། ཨ་ན་བྷི། སཱ་ལེ། ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤྱི་བོའི་སྒྲོལ་
[55a.4]མ་ཞེས་བྱའོ། །རིག་པ་འདིས་རྒྱ་མཚོར་འགྲོ་བའི་ཆུ་ཀླུང་དུ་ཕྲག་པའི་ཚད་ཀྱིས་ཆུར་ཞུགས་ནས་རིག་པ་སྟོང་ཕྲག་བརྒྱ་བཟླས་པར་བྱ་སྟེ། ཇི་སྲིད་ནམ་མཁའ་ཉི་མའི་དཀྱིལ་འཁོར་ལ་བུག་པ་མཐོང་བའི་བར་དུ་སྟེ། དེ་ལྟ་བུ་བྱས་པས་ལས་འགྲུབ་པར་འགྱུར་རོ། །གལ་ཏེ་མ་མཐོང་
[55a.5]ན་སླར་ཡང་བསྒྲུབ་པར་བྱའོ། །དེ་ནས་ལན་བདུན་དུ་མར་རྗེས་སུ་སོང་ནས་དྲི་དང་མེ་ཏོག་དང་བདུག་པ་དང་གཏོར་མའི་ཆོ་ག་བྱ་སྟེ། ལག་པ་གཡས་པས་མནན་ནས་མཚན་ཐོག་ཐག་ཏུ་བཟླས་པར་བྱའོ། །ཇི་སྲིད་དབུགས་འབྱིན་ནོ་ཞེས་བརྗོད་པའི་བར་དུའོ། །ཉི་མ་
[55a.6]སོ་སོར་དངུལ་བརྒྱ་སྦྱིན་པར་བྱེད་དེ། དེ་ཡང་ཟད་པར་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། རི་ཛུ་ཀེ། ཏཱ་རེ། ཤཱནྟེ། ཏཱ་རེ། 
[55a.7]ཨ་ན་བྷི། ལཱ་སྱེ་ཏུཏྟཱ་རེ། ཨ་གྲ། དྷརྨ་ནི་ཏྱཱ་ཏེ། ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་དག་པ་ཞེས་བྱ་བ་སྟེ། རིག་པ་འདིས་དགོན་པའི་བ་ལང་གི་ལྕི་བ་ཞོ་དང་། སྦྲང་རྩི་དང་། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །དུས་གསུམ་དུ་བ་ལང་བརྒྱ་རྙེད་དོ། །
[55b]
[55b.1]ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ལམྦེ། པྲ་ལམྦེ། ལམྦེ་བཱིརྱ། སརྦ་སིདྡྷི་མྨེ་ཀུ་རུ་སྭཱ་ཧཱ། འདི་ནི་འཕགས་མ་སྒྲོལ་མ་འཕྱང་བ་ཞེས་བྱ་བ་སྟེ། རིག་པ་འདིས་ཀ་ར་བཱི་རའི་ཡམ་ཤིང་ལ་མར་
[55b.2]གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ། ཇི་སྲིད་རྒྱལ་པོ་དབང་དུ་འགྱུར་ཏེ་འོང་བར་བྱེད་དོ། །སྡེ་སྣོད་སྨྲ་བ་ཡང་སྒོ་བའི་ལས་བྱས་པ་འཆིང་བ་གྲོལ་བ་ལ་སོགས་པ་དེ་ཡང་སྦྱོང་དུ་འཇུག་གོ། །དེ་མ་གྲོལ་བར་དུ་མང་དུ་དངོས་གྲུབ་ཐམས་ཅད་ཀྱི་གྲུབ་པ་ཡང་སྔར་བརྗོད་
[55b.3]པའི་རིག་པས། སརྦ་སིདྡྷིཉྩ། མེ་ཀུ་རུ་སྭཱ་ཧཱ། ཞེས་བྱིན་ནས་རྟག་ཏུ་བཟླས་པས་འཆིང་བ་གྲོལ་བར་བྱེད་དོ། །ཡང་ན་གཙང་མར་གྱུར་པས་མཚན་ཐོག་ཐག་བཟླས་པར་བྱ་སྟེ་འཆིང་བ་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་
[55b.4]ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། རི་ཛུ་ཀ། དྷརྨེ། ཏཱ་རེ། ཤཱནྟ་དྷརྨ་ཏུཏྟྱ་རེ་ཨ་ན་བི་ལ་སྱེ། དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཞི་བ་བཞེས་བྱ་བའི་རིག་པ་སྟེ། འདིས་མ་དུ་ལུམྒ་དང་། དྷཱ་ལན་དང་། སོག་
[55b.5]མའི་མེ་ལ་སྦྱིན་སྲེག་བྱ་སྟེ། ཇི་སྲིད་ལོག་འདྲེན་འོང་བར་བྱེད་དེ། དེ་བརྗོད་པར་བྱའོ། །ཉི་མ་སོ་སོར་བདག་ལ་དོང་ཙེ་རེ་སྦྱིན་ནོ། །དེ་ཡང་ཟད་པར་བྱའོ། །བཅོམ་ལྡན་འདས་ཀྱི་ཞབས་ལ་རེག་ཏུ་གཞུག་པར་བྱའོ། །དེ་ནས་གྲུབ་པར་འགྱུར་རོ། །རྣམ་པ་གཞན་དུ་ན་མི་སྡོད་
[55b.6]དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏོ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། རི་ཛུ་ཀ། དྷརྨ་མི་ཏྱཱ་ཏེ། ཏཱ་རེ་ཤཱནྟ། དྷརྨ་ནི་ཏྱཱ་ཏེ་ཏུཏྟཱ་རེ་ཨ་ན་བྷི་ལཱ་སྱེ། དྷརྨ་ནི་ཏྱཱ་ཏེ། ཏུ་རེ་སྭཱ་ཧཱ། འདི་ནི་
[55b.7]འཕགས་མ་སྒྲོལ་མ་དྲང་པོ་ཞེས་བྱ་བའི་རིག་པ་སྟེ། འདིས་རིང་བསྲེལ་དང་བཅས་པའི་མཆོད་རྟེན་དུ་བེ་ཀངྐ་ཏའི་ཡམ་ཤིང་གིས་མེ་སྦར་ནས་བིལ་བའི་འབྲས་བུ་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །འདིས་ལས་རྣམས་དཔལ་དང་ལྡན་པའམ་
[56a]
[56a.1]ཡུལ་གྱི་བདག་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་གྲ་དྷརྨ་ནི་ཏྱཱ་ཏཱ་ར། རི་ཛུ་ཀ་དྷརྨ་ནི་ཏྱཱ་ཏེ། ཏུཏྟཱ་རེ། ཨ་ན་བྷཱི་ལཱ་སྱེ། དྷརྨ་
[56a.2]ནི་ཏྱཱ་ཏེ་ཏཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་མཆོག་ཅེས་བྱ་བའི་རིག་པ་སྟེ། འདིས་རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ། ཀི་ཀི་རཱ་དྷཱའི་མེ་ཏོག་སྦྱིན་སྲེག་སྟོང་ཕྲག་བརྒྱད་བྱའོ། །ཉི་མ་སོ་སོ་འམ་ཉིན་ཞག་ལ་ཚལ་བདུན་ནམ་བརྒྱད་རྙེད་དོ། །ཡང་ན་དངུལ་བརྒྱ་མཐོང་ངོ་། །རིག་
[56a.3]པ་དེ་ཉིད་ཀྱིས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་འོ་མ་ཅན་གྱི་ཤིང་གིས་མེ་སྦར་ནས་མར་གྱི་སྦྱིན་སྲེག་བྱའོ། །དཔལ་དང་ལྡན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་
[56a.4]ལོ་ཀི་ཏེ་ཤྭ་རཱ་ཡེ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་གྲེ་ཏཱ་རེ། རི་ཛུ་ཀེ་ཏཱ་རེ། ཤཱམྟེ་ཏུཏྟཱ་རེ། ཨ་ན་བྷི་ལཱ་སྱེ། ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་མངོན་པར་རྗོད་པར་བྱེད་མ་ཞེས་བྱ་བའི་རིག་པ་སྟེ། འདི་རྟག་ཏུ་བཟླས་པས་ནད་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། 
[56a.5]ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་གྲེ་ཏཱ་རེ། ཨ་ན་བྷི་ལཱ་སྱེ། དྷརྨ་ཏུཏྟཱ་རེ། ཨ་ན་བྷི་ལཱ་སྱེ། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ངེས་པར་འབྱུང་བ་ཞེས་
[56a.6]བྱ་བའི་རིག་པ་སྟེ། རྟག་ཏུ་བཟླས་པས་འདོད་པ་ཉེ་བར་རྫོགས་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་གྲེ་ཏཱ་རེ། རི་ཛུ་ཀ་དྷརྨ་ཏུཏྟཱ་རེ། ཨ་ན་བྷི། 
[56a.7]ལཱ་སྱེ། དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་མངོན་པར་བརྗོད་པ་བྱར་མེད་པའི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དགྲ་ཐམས་ཅད་ལས་མཆོག་ཏུ་རྒྱལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། 
[56b]
[56b.1]ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་གྲེ་ཏཱ་རེ། ཤཱནྟེ་དྷརྨེ་ཏུཏྟཱ་རེ། ཤཱནྟ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ཞི་བའི་ཆོས་ངེས་པར་འབྱུང་མའི་རིག་པ་སྟེ། རྟག་ཏུ་བཟླས་པས་ཇི་ལྟར་འདོད་པ་བཞིན་དུ་ཐོབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་
[56b.2]ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཨ་གྲེ་ཏཱ་རེ། རི་ཛུ་ཀ་དྷརྨ། ནིརྱཱ་ཏེ། ཏུཏྟཱ་རེ། ཨ་ན་བྷྱི་ལཱ་སྱེ་དྷརྨ་ནིརྱཱ་ཏེ། ཏུཏྟཱ་རེ་སྭཱ་ཧཱ། འདི་ནི་དྲང་པོ་ཅན་གྱི་ཆོས་ཀྱི་མཆོག་
[56b.3]ངེས་པར་འབྱུང་བའི་རིག་པ་སྟེ། རྟག་ཏུ་བཟླས་པས་དོན་ཐམས་ཅད་ཐོབ་པ་དང་། བཅོམ་ལྡན་འདས་མའམ། རིན་པོ་ཆེ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་
[56b.4]ཧཱ་སཏྭཱ་ཡ། ཨ་གྲེ་ཏཱ་རེ། རི་ཛུ་ཀེ་དྷརྨ་ནིརྱཱ་ཏེ་ཏུཏྟཱ་རེ་རི་ཛུ་ཀ་དྷརྨ་ནིརྱཱ་ཏེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཐམས་ཅད་དྲང་པོ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྐྱེ་བོ་ཐམས་ཅད་དགའ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། 
[56b.5]ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་གྲེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཕོངས་པ་ལས་སྒྲོལ་བའི་མཆོག་ཅེས་བྱ་བའི་རིག་པ་སྟེ། རྟག་ཏུ་བཟླས་པས་སྐྱེ་བ་རྒྱུན་མི་འཆད་པར་བྱེད་དོ། །ན་མོ་
[56b.6]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་གྲེ་ཏཱ་རེ། ཨ་ན་བྷི་ལཱ་སྱེ་ཏཱ་རེ། ཨ་ན་བྷི་ལཱ་སྱེ་ཏུཏྟཱ་རེ། ཨ་ན་བྷི་ལཱ་སྱེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་མཆོག་
[56b.7]ཅེས་བྱ་བའི་རིག་པ་སྟེ། རྟག་ཏུ་བཟླས་པས་མཆོག་གི་འབྲས་བུ་སྟེར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཤཱནྟེ་དྷརྨེ་ཏུཏྟཱ་རེ་ཤཱནྟ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། 
[57a]
[57a.1]འདི་ནི་འཕགས་མ་སྒྲོལ་མ་ཞི་བ་ལྡན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཞི་བའི་སེམས་སྐྱེད་པར་བྱེད་དོ། །ན་མ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[57a.2]མ་ཧཱ་སཏྭཱ་ཡ། རི་ཛུ་ཀེ་ཏཱ་རེ། རི་ཛུ་ཀ་དྷརྨ་ཏུཏྟཱ་རེ་རི་ཛུ་ཀ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་དྲང་པོར་ལྡན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དྲང་པོའི་སེམས་སྐྱེད་པར་བྱེད་དོ། །ཆོས་ཐམས་ཅད་ཅེས་བྱ་བའི་རིག་པ་འདི་རྣམས་བཀླགས་པས་
[57a.3]འགྲུབ་པ། བདག་ཉིད་སྲུང་བ་དང་། གཞན་སྲུང་བ་དང་། བདེ་བ་ཐམས་ཅད་སྦྱིན་པ། འབུམ་ཕྲག་གཅིག་བརྗོད་པས་སྔར་བརྗོད་པའི་ལས་ཐམས་ཅད་བསྒྲུབ་པར་བྱ་སྟེ་སྟོང་ཕྲག་བཅུ་བཟླས་པས་བསོད་ནམས་འཕེལ་བར་བྱེད་པ། སྟོང་ཕྲག་སུམ་ཅུ་བཟླས་པས་བསོད་ནམས་
[57a.4]དང་ལྡན་པ། འབུམ་ཕྲག་གསུམ་བཟླས་ན་མཚམས་མེད་པ་བྱས་པས་ཀྱང་འགྲུབ་པར་འགྱུར་ཏེ། མདོར་ན་མ་ནོར་བར་ཕན་པ་སྒྲུབ་པའི་སེམས་སྦྱིན་པ་སྙིང་རྗེའི་བདག་ཉིད་ཅན་ཡང་རྟག་ཏུ་བཟླས་པས་ནད་ཐམས་ཅད་མེད་པར་འགྱུར་རོ། །ཡམས་ཐམས་ཅད་མི་འབྱུང་ངོ་། །
[57a.5]ཉེ་བར་འཚེ་བ་ཐམས་ཅད་འབྱུང་བར་མི་འགྱུར་རོ། །ཞེས་དེ་བཞིན་དུ་རྟོགས་པར་བྱའོ། །དེ་ནས་འདིའི་ཆོ་ག་ཕྱོགས་ཙམ་དུ་འགྱུར་ཏེ། འབུམ་བཟླས་པས་ལས་ཐམས་ཅད་ཀྱིས་མི་ཚུགས་པར་འགྱུར་རོ། །འབུམ་ཕྲག་གཉིས་བཟླས་པས་སྡིག་པ་ཟད་པར་འགྱུར་རོ། །
[57a.6]འབུམ་ཕྲག་གསུམ་བཟླས་པས་མཆོག་རྣམས་སྒྲུབ་པར་བྱེད་དོ། །འབུམ་ཕྲག་བཞི་བཟླས་པས་མངོན་པར་ཤེས་པ་སོ་སོར་རྙེད་དོ། །འབུམ་ཕྲག་ལྔ་བཟླས་པས་ལྷའི་ཤེས་པ་སོ་སོར་རྙེད་དོ། །འབུམ་ཕྲག་དྲུག་བཟླས་པས་ཡིད་བཞིན་གྱི་ནོར་བུ་རིན་པོ་ཆེ་རྙེད་དོ། །འབུམ་
[57a.7]ཕྲག་བདུན་བཟླས་པས་མངོན་པར་ཤེས་པ་ལྔར་འགྱུར་རོ། །འབུམ་ཕྲག་བཅུ་བཟླས་པས་རྒྱལ་སྲིད་ཆེན་པོ་སོ་སོར་རྙེད་དོ། །འབུམ་ཕྲག་བཅུ་གཅིག་བཟླས་པས་རིག་པ་འཛིན་པར་འགྱུར་རོ། །དེ་ནས་མིག་སྨན་ལྡོང་རོས་ཨ་ཤྭཏྠའི་འདབ་མ་བདུན་གྱི་ནང་དུ་བཏུམས་
[57b]
[57b.1]ཏེ། བཅོམ་ལྡན་འདས་ཀྱི་སྤྱན་སྔར་ཇི་སྲིད་དྲོ་བ་དང་། དུ་བ་འཐུལ་བ་དང་། འབར་བ་དེ་སྲིད་དུ་བཟླས་པར་བྱའོ། །དེ་ལ་དྲོ་བར་གྱུར་པས་ནི་དབང་དུ་བྱེད་དོ། །དུ་བ་འཐུལ་བས་ནི་མི་སྣང་བའོ། །འབར་བས་ནི་ནམ་མཁའ་ལ་འགྲོའོ། །མར་གྱི་སྲེག་བླུགས་འབུམ་སྦྱིན་སྲེག་
[57b.2]བྱས་ན་གང་འདོད་པ་དེ་སྦྱིན་པར་བྱེད་དོ། །འབུམ་ཕྲག་བཅུ་གསུམ་བཟླས་པར་བྱ་སྟེ་འཕགས་པ་སྤྱན་རས་གཟིགས་དབང་ཕྱུག་མཐོང་ངོ་། །དེ་མཐོང་ནས་གང་ཚོལ་བ་དེ་རྙེད་དོ། །ཙནྡན་དཀར་པོའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱའོ། །ཚིག་གམ་ཞབས་འཆིང་
[57b.3]བ་ཐོབ་ཅིང་ཡུལ་གྱི་བདག་པོར་འགྱུར་རོ། །ཨ་ག་རུ་ནག་པོའི་ཡམ་ཤིང་གིས་སྦྱིན་སྲེག་འབུམ་བྱའོ། །རྒྱལ་པོ་དབང་དུ་འགྱུར་རོ། །རྒྱ་ཆེན་པོ་རྙེད་དོ། །ཙནྡན་དམར་པོའི་ཡམ་ཤིང་གིས་སྦྱིན་སྲེག་འབུམ་བྱ། གྲུབ་པ་ཐམས་ཅད་ལ་སྟོང་ཕྲག་བསྡུས་པ་རྙེད་དོ། །བྱང་
[57b.4]ཆུབ་ཤིང་གི་འོག་ཏུ་འབུམ་ཕྲག་བདུན་བཟླས་པར་བྱའོ། །བཅུ་དང་བཅུད་ཀྱིས་ལེན་རྣམས་རྙེད་དོ། །ཟོས་པས་སྐྲ་དཀར་དང་གཉེར་མ་སྤངས་བར་འགྱུར་རོ། །རྟག་ཏུ་བཟླས་པས་བྱ་རྒོད་སེལ་བར་བྱེད་དོ། །འབུམ་ཕྲག་གཉིས་བཟླས་པས་རྒྱལ་པོའི་བཙུན་མོ་མཆོག་དང་
[57b.5]རྣམ་པར་འཕྲུལ་བར་བྱེད་དོ། །ཡུངས་ཀར་རྒྱལ་པོས་རྟག་ཏུ་སྦྱིན་སྲེག་བྱས་ན་རྒྱལ་པོ་དབང་དུ་འགྱུར་རོ། །འདི་ལ་མར་གྱིས་བཏགས་པའི་སྦྱིན་སྲེག་བྱའོ། །རྟག་ཏུ་ནོར་རྙེད་དོ། །གསོ་སྦྱོང་ཅན་གྱིས་འབུམ་བཟླས་པར་བྱའོ། །བཟའ་བ་དང་བཏུང་བ་ཞིམ་པོ་འབྱུང་བར་
[57b.6]འགྱུར་རོ། །ཨརྒའི་ཡམ་ཤིང་གིས་སྦྱིན་སྲེག་འབུམ་བྱའོ། །གསེར་བརྒྱ་རྙེད་དོ། །པི་ཎྱ་ཀཾ་གི་སྦྱིན་སྲེག་བྱའོ། །སྐྱེ་བོ་ཐམས་ཅད་དགའ་བར་འགྱུར་རོ། །ཡིད་ལ་བྱས་ནས་བཟླས་པ་བྱ་སྟེ། རྟག་ཏུ་བཟླས་པས་ནད་ཐམས་ཅད་དང་། གདོན་ཐམས་ཅད་དང་། གདུང་བ་
[57b.7]ཐམས་ཅད་དང་། ཉེ་བར་འཚེ་བ་དང་། འཇིགས་པ་ཐམས་ཅད་འཇོམས་པར་བྱེད་དོ། །གུ་གུལ་གྱི་རིལ་བུ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །ནོར་འབྱུང་བར་འགྱུར་རོ། །འབུམ་ཕྲག་གསུམ་གྱིས་རྒྱལ་སྲིད་རྙེད་དོ། །རྒྱུ་སྐར་གྱིས་གནོད་པ་ལ་
[58a]
[58a.1]འོ་མ་དང་ཕན་ཚུན་བསྲེས་པའི་ཞོའི་སྦྱིན་སྲེག་བྱ་སྟེ་ཞི་བར་འགྱུར་རོ། །བདག་ཉིད་དམ་གཞན་གྱིས་སྣ་མའི་མེ་ཏོག་གི་སྦྱིན་སྲེག་གིས་རྒྱལ་པོ་དབང་དུ་བྱེད་པར་འགྱུར་རོ། །དཱུར་བའི་མྱུ་གུས་སྦྱིན་སྲེག་བྱ་སྟེ་ཞི་བར་འགྱུར་རོ། །བདག་དང་གཞན་གྱི་རྒྱས་པར་
[58a.2]འདོད་ན་ཏིལ་དང་འབྲས་ཐུག་པོ་ཆེའི་སྦྱིན་སྲེག་བྱ་སྟེ་ནོར་ཆེན་པོ་ཐོབ་པར་འགྱུར་རོ། །བཱ་ལ་དང་སོ་སོ་ལ་ཀ་ལ་བརྒྱད་བརྒྱར་མངོན་པར་བསྔགས་པ་བྱས་ནས་འབྱུང་པོའི་ཉེ་བར་འཚེ་བས་བཏབ་པའི་སེམས་ཅན་ཐམས་ཅད་ལ་སྟོན་དུ་གཞུག་པར་བྱའོ། །མཐོང་བ་ལ་རང་གནས་འགྲོའོ། །
[58a.3]མིག་ལ་བརྒྱད་བརྒྱར་བཟླས་ན་དང་པོ་གང་མཐོང་བ་དེ་དག་ཏུ་འགྱུར་རོ། །ཆུ་ལ་ཡོངས་སུ་བཟླས་ནས་གདོང་བཀྲུ་བར་བྱ་སྟེ། སྐྱེ་བོ་ཐམས་ཅད་དགའ་བར་འགྱུར་རོ། །བྱ་རོག་མ་འཕུར་བ་ལ་རྟག་ཏུ་བཟླས་པས་གང་འདོད་པ་དེ་རྙེད་དོ། །ཆུ་ལ་ལན་བདུན་མངོན་པར་བསྔགས་
[58a.4]པའི་ཁྱོར་ཆུ་ཉི་མ་སོ་སོར་ཐོ་རངས་བཏུང་བར་བྱའོ། །ནད་མེད་པར་འགྱུར་རོ། །དེ་ནས་བུད་མེད་དབང་དུ་བྱ་བར་འདོད་པས། ལན་ཚྭ་ལས་བྱས་པའི་གཟུགས་བརྙན་བྱས་ནས། རྐང་པ་གཡོན་པས་མནན་ཏེ་སྤྱི་བོར་སྟོང་ཕྲག་བརྒྱད་བཟླས་པར་བྱ་སྟེ་ཉི་མ་བདུན་གྱིས་
[58a.5]དབང་དུ་འགྱུར་རོ། །ཞེས་པ་སྒྲུབ་ཐབས་ཀྱི་གྲུབ་པ་དང་། ཡིད་ལ་གྲུབ་པའི་དོན་ཐམས་ཅད་སྒྲུབ་པ་འདི་རྣམས་སད་པའི་རྒྱུར་ཡང་རབ་ཏུ་སྦྱར་བར་བྱའོ། །དེ་བཞིན་དུ་ཡང་འདིར་ཕྱོགས་ཅུང་ཟད་ཙམ་ཞིག་བྱས་པ་ལས་སྒྲུབ་ཐབས་ཀྱིས་ཉེ་བར་སྦྱོར་བའི་ཁྱད་པར་གྱི་སྟོབས་སུ་
[58a.6]འགྱུར་བར་བྱའོ། །ཚིགས་སུ་བཅད་པའི་དབྱངས་ཙམ་གྱིས། །སྒྲུབ་པའི་ཡང་དག་དངོས་གྲུབ་སྤྱོད། །ཤིན་ཏུ་སྟོང་མིན་གང་བ་མིན། །བཟའ་བ་ཀུན་ནས་སྦྱིན་པར་བྱ། །ཚ་བ་མངར་སྐྱུར་ལ་སོགས་པའི། །རོ་ལས་ཡུལ་བྲལ་ལྔ་ལ་ཡང་། །སྲེད་པ་ལྡན་པས་རོ་ལ་ནི། །
[58a.7]སྲེད་པ་གང་ཕྱིར་སྐྱེ་བར་འགྱུར། །སྲེད་པས་བཟླས་དང་སྦྱིན་སྲེག་སོགས། །འདིར་ནི་ཅུང་ཟད་བརྩམ་མི་བྱ། །འདིར་སྤྲོ་འདིར་ནི་རྣམ་པར་ཤེས། །ལག་པ་ལྡག་ལ་སོགས་བརྗོད་པ། །དོར་བར་བྱ་འམ་དོར་བྱ་མིན། །ནང་དུ་གཡོག་པོ་ལྷ་རྣམས་ནི། །ཕུར་བུ་གནས་པར་ཡོངས་
[58b]
[58b.1]བརྟག་བྱ། །ལྷ་རྣམས་ཀྱི་ནི་ཁང་པའམ། །ཁང་སྟོང་དང་ནི་ཕུག་གི་ནང་། །ཤིང་གཅིག་གམ་ནི་དུར་ཁྲོད་དང་། །རི་བོ་དང་ནི་ཚང་ཚིང་དུ། །བཟླས་དང་སྦྱིན་སྲེག་སྒྲུབ་པ་ཡང་། །རྩེ་གཅིག་ཡིད་ཀྱིས་བྱ་བ་ཡིན། །མ་དག་མ་དག་ཀུན་དག་ལ། །དག་པ་རྣམ་པར་
[58b.2]སྦྱོང་བ་ཡིན། །གཉིས་ཀ་ཡིས་ཀྱང་གཉིས་ཀ་ལ། །དངོས་གྲུབ་སྨྲ་བས་བསྒྲུབ་པར་བྱ། །གང་ཡང་རོ་ཡི་སྲད་བུ་དང་། །ལྷག་མ་དེ་ནས་འགོངས་པ་དང་། །ཟླ་མཚན་ལྡན་པས་ཀུན་ཏུ་རེག །གདོལ་པའི་སྐྱེ་བོས་བསྐོལ་བ་ཡང་། །རུལ་པའི་དྲི་དང་སླར་ཡང་འབྱུང་། །
[58b.3]ལེགས་བྱས་འདོད་པས་སྦྱིན་པར་བྱ། །ལྷ་རྣམས་ཚད་དུ་བསྙེན་པ་ལས། །དེ་ལྟ་ལ་སོགས་ཡོན་ཏན་ལྡན། །ཟས་སམ་མལ་སྟན་ལ་སོགས་པ། །སྒྲུབ་པོ་རང་གིས་བླངས་པའམ། །མིན་པ་ཉིད་ནི་བསྙེན་པར་བྱ། །བཏུང་བ་ལྡན་པས་གནས་དང་དགའ། །སྐྱེ་བོ་
[58b.4]ངན་པའི་སེམས་ཅན་བཅས། །ཕྱི་རུ་ཀུན་ཏུ་བཏགས་པས་བླངས། །མཚམས་མེད་ལྔ་པོ་བྱེད་པ་པོ། །ནད་དང་འབྱུང་ཆེན་བྱེད་པ་དང་། །མེད་པའམ་ཡང་ན་མང་ན་ཡང་། །ཟས་དང་ལེ་ལོས་བཅོམ་པ་དང་། །དགེ་འདུན་འཁུ་དང་ངོ་ཚ་མེད། །སེར་སྣ་ལྷུར་ལེན་མཚོན་
[58b.5]གྱིས་འབུགས། །རྟག་ཏུ་ལོག་པར་ལྟ་བ་གཞན། །དེ་ལ་སོགས་པའི་ཡོན་ཏན་ལྡན། །ཀུན་ཏུ་གསུངས་པ་མཛེས་པའོ། །དུས་མིན་ཁྲུས་ནི་མི་ནུས་ནའང་། །རང་གིས་ནུས་པ་མ་ཡིན་པ། །རང་གི་རླུང་ནི་མཆོག་ཏུ་བསྒྲགས། །དུས་གསུམ་མིན་པར་དེ་ཡོད་པ། །གཅིག་
[58b.6]ཏུ་ཐེག་གསུམ་བྲལ་བ་དང་། །ཁྲུས་ཉེས་པ་དང་ཆུ་བོའི་ནང་། །ཉེས་པ་གསུམ་ཞེས་བྱ་བ་འཇོམས། །ཁྲུས་ནི་མཆོག་ཏུ་རབ་ཏུ་བསྒྲགས། །དེ་ཕྱིར་དུས་ཀྱང་ཀུན་བསམས་ནས། །མེ་དེས་སམ་ནི་དེ་ནས་ཀྱང་། །ཆུ་ཡིས་ཁྲུས་ནི་དངོས་གྲུབ་ཀུན། །སྒྲུབ་པ་པོ་ལ་བསྟན་
[58b.7]པ་ཡིན། །དེ་ནས་ཀུན་ཏུ་ནད་པ་ལས། །གསང་བའི་སྔགས་ཀྱིས་ཁྲུས་རྣམས་ནི། །རབ་ཏུ་བསྒྲགས་པར་གྱུར་པ་ཡིན། །ཡང་འདིར་སྔགས་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། བུདྡྷཱ་ཤུ་ཙི། དྷརྨ་ཤུ་ཙི། སཾ་གྷ་ཤུ་ཙི། 
[59a]
[59a.1]ཨ་ནེ་ན་པརྱ། བཱ་ཀྱེ་ན། ཨ་ཤུ་ཙི་ཤུ་ཙིར། བྷ་བཱ་མི་སྭཱ་ཧཱ། སྔགས་འདིས་ཆུ་ལ་ལན་ཅིག་ཡོངས་སུ་བཟླས་ནས་བཀྲུ་བར་བྱའོ། །སྔོན་དུ་བསྙེན་པ་དང་སྒྲུབ་པའི་དུས་སུ་དང་། ནད་པ་ལ་སྔགས་འདིས་ཁྲུས་བྱས་པས་གཙང་མར་འགྱུར་རོ། །མཚན་མོའི་སྟོད་
[59a.2]དུ་ཐུན་གསུམ་དུ་དམ་པའི་ཆོས་ཀྱི་ཁ་ཏོན་ལ་སོགས་པ་རྣམས་ཀྱིས་དུབ་བས་མཚན་མོའི་གུང་ལ་ཀུ་ཤ་ལ་སོགས་པའི་སྟན་ལ་གཙང་སྦྲ་དང་སྲུང་བའི་ཆོ་ག་དང་ཕྱག་རྒྱས་ཡོངས་སུ་བརྟགས་ཏེ་སྒྲུབ་པའི་ཐབས་ཀྱི་ཆོ་ག་བྱའོ། །དེའི་ཚེ་སྲུང་བ་བྱས་པར་འགྱུར་རོ། །སེང་གེའི་མལ་དུ་སྒྲུབ་པ་
[59a.3]པོས་རྟག་ཏུ་སེང་གེའི་སྟབས་ཀྱིས་ལྷོའམ་ཤར་གྱི་ཕྱོགས་སུ་མགོ་བོ་བསྟན་ནས་རྨི་ལམ་དུ་མེ་ཞི་བ་ཅན་ནམ་རྒྱས་པ་ཅན་གྱི་སྦྱིན་སྲེག་གལ་ཏེ་གྱུར་ན་ཤར་དང་། ལྷོའི་ལྷོ་རུ་ཀུན་ཏུ་གནས་ནས་རྐང་པ་རབ་ཏུ་བརྐྱང་བར་བྱའོ། །ནུབ་ཀྱི་ཕྱོགས་སུ་མགོ་བོ་བྱས་ནས་ལྷོའི་ཕྱོགས་སུ་ཁ་བལྟས་
[59a.4]ལ་ཉལ་བར་བྱའོ། །རིག་པ་རྣམས་དང་ཡང་དག་པར་ལྡན་པས་གང་ཡང་ཙནྡན་དང་། བིལ་བ་ལ་སོགས་པ་དང་། ནྱ་གྲོ་དྷ་དང་། ཨུ་དུམ་བཱ་ར་ལ་སོགས་པ་རྨི་ལམ་དུ་མཐོང་ན། བདག་ཉིད་ཡང་དག་པར་འཕགས་པའི་དངོས་གྲུབ་ཀྱི་མཚན་མའོ། །ངང་པ་དང་། བྱ་ཀཱ་རཎྜ་བ་དང་། ཁྲུང་
[59a.5]ཁྲུང་དང་། རྨ་བྱ་དང་། བྱ་རོ་ཧ་ན་རྨི་ལམ་དུ་བྱུང་ན་དེའི་དངོས་གྲུབ་མྱུར་དུ་བདག་ལ་འབྱུང་བར་འགྱུར་རོ། །གོས་དཀར་པོ་དང་མཉམ་པར་ཀུན་ཏུ་སྟོན་པ་འདི་ཡང་བདག་ཉིད་ཀྱང་ཚེ་འཕེལ་བར་མཐོང་ན་གདོན་མི་ཟ་བར་དངོས་གྲུབ་འབྱུང་བར་འགྱུར་རོ། །རྒྱལ་མཚན་གྱི་ཕྲེང་བས་ཁྱབ་པ་
[59a.6]དང་། རྨི་ལམ་དུ་ཁང་བཟངས་ལ་འཛེག་པའམ། མནན་པ་ལ་སོགས་པ་བྱུང་ན་དངོས་གྲུབ་ཀྱི་མཚན་ཉིད་དེ། གྲུ་ལ་མངོན་པར་འཛེགས་པ་དང་། དེ་བཞིན་དུ་དེའི་པི་ཝང་འཛིན་པའོ། །རྒྱལ་མཚན་དང་བ་དན་ལ་སོགས་པ་རྨི་ལམ་དུ་རེག་པ་བྱུང་བ་དང་། ཆུ་ཅིག་ཏིལ་མར་གྱིས་
[59a.7]རེག་པ་ཡང་དག་གྲུབ་པའི་མཚན་ཉིད་དོ། །རྨི་ལམ་དུ་བོང་བུ་དང་། རྔ་མོ་དང་། ཤིང་རྟ་ལ་སོགས་པ་རྣམས་མཐོང་བའམ། རིག་པ་ལ་སོགས་པ་ནི་དངོས་གྲུབ་ལ་བར་དུ་གཅོད་པར་ཤེས་པར་བྱའོ། །ངེས་པར་ཡང་འདོད་དོ། །དེ་ལ་སོགས་པའི་ཡོན་ཏན་ལྡན། །དགེ་བའི་ལས་དང་
[59b]
[59b.1]དགེ་ལས་གཞན། །དེ་རྣམས་ཐམས་ཅད་སྒྲུབ་པ་ནི། །དེ་ཕྱིར་རྨི་ལམ་ཤེས་ནས་བྱ། །རྨི་ལམ་སྲུང་དང་ཕྱག་རྒྱ་ནི། །ཕན་ཚུན་ཉིད་དུ་རིག་པ་འཛིན། །བགེགས་རྣམས་རྟག་ཏུ་གཉིད་ལོག་བྱེད། །རྣམ་པར་གཞོམ་བྱ་རྣམ་འཇོམས་པ། །ཡང་དག་ཉེར་གནས་དེ་ཡི་
[59b.2]ཕྱིར། །བཟླས་དང་སྦྱིན་སྲེག་ལ་སོགས་ཀུན། སྔར་བརྗོད་བསྲུང་བ་སྦྱར་བར་བྱ། །སྲུང་བའི་ཆོ་གའི་དབྱེ་བ་ལས། །དེ་འདིས་ཡང་དག་འགྲུབ་པར་འདོད། །མཁའ་ལ་རྒྱུ་བའི་ལྷ་གནོད་སྦྱིན། །རང་གྲུབ་ཡི་དགས་སྲིན་པོ་དང་། །ཀུན་ཏུ་རྒྱུ་བྱེད་རྣམ་འཇོམས་ཕྱིར། །རང་
[59b.3]གི་གནས་དང་སེམས་ཀུན་གཡོ། །དེ་ཕྱིར་ཐོག་མ་ནས་བྱ་བ། །བདག་ཉིད་སྲུང་དང་མཚན་མ་ནི། །ཉེ་བར་མཚོན་བ་ལ་སོགས་པ། །སྒྲུབ་པ་ཀུན་གྱི་ཚེ་ན་འགྱུར། །མཚན་མ་མེད་པར་གྱུར་ན་ནི། །བགེགས་དེ་ལས་འབྲས་སྐྱེ་བ་ལ། །ཁྱི་ནི་གཡོན་ནས་འབྱིན་པ་
[59b.4]དང་། །བ་ལང་སྦྱིན་དང་མཛེས་པ་ཡི། །འདབ་བརྒྱ་ཅན་དང་རྣ་བ་ཅན། །རི་དགས་ཅེ་སྤྱང་བྱ་རོག་དང་། །ཁྱིམ་གྱི་ཕག་པ་དེ་བཞིན་ཉིད། །རྩངས་པ་གདུགས་དང་རྒྱལ་མཚན་དང་། །བ་དན་ལ་སོགས་ཐམས་ཅད་ནས། །གཙོ་བོར་བརྗོད་བྱ་དགེ་བའོ། །དགེ་བ་
[59b.5]ལ་སོགས་རིག་པ་ཡིས། །མི་དགེ་བ་ཡི་མི་དགེ་ལ། །དེ་བཞིན་མཆོག་དང་མཆོག་མིན་དབྱེ། །ཤེས་ནས་དང་པོར་སྤྱད་པར་བྱ། །བིལ་བ་ཨརྒའི་མེ་ཏོག་ནི། །མིན་ཉིད་འདོད་དང་ཨ་རམ་པ། །ཁྱད་པར་ལས་ནི་དེ་བྱིན་ཅིག །བློ་ལྡན་སྔགས་པས་ལས་ཀུན་ལ། །
[59b.6]མེ་ཐབ་རྣམ་པ་གསུམ་བྱའོ། །ལྷོ་རུ་མངོན་པར་ཁ་ཕྱོགས་པར། །གྱུར་བའི་ཧཱུྃ་ཕཊ་ཡི་གེ་ནི། །སྭཱ་ཧཱའི་གནས་སུ་གཞག་པར་བྱ། །ཡིད་ཀྱིས་ཀུན་ཏུ་བསམས་ནས་བྱ། །མངོན་སྤྱོད་ཅན་གྱིས་ཆོ་ག་བྱ། །བྱང་དུ་མངོན་པར་ཕྱོགས་གྱུར་ནས། །སྭཱ་ཧཱའི་ཡི་གེ་
[59b.7]དང་ལྡན་བཟླས། །ཡིད་ཀྱིས་བསམས་ནས་ཞི་བ་བྱ། །དགེ་བ་མངོན་པར་མཛེས་པ་ཅན། །ཤར་དུ་ཁ་བལྟས་ཉིད་ཀྱིས་བྱ། །ཞི་བ་ཅན་དང་རྒྱས་པ་ཅན། །བྱེ་བྲག་ཏུ་ནི་བརྗོད་བྱ་སྟེ། །འོག་ཏུ་ཁ་བལྟས་བྱས་ནས་ཀྱང་། །རྒྱས་པ་ཉིད་ལ་རབ་སྦྱར་བྱ། །མངོན་སྤྱོད་སྟན་
[60a]
[60a.1]ལ་སྐྱིལ་ཀྲུང་སྟེ། །ཞི་དང་རྒྱས་པ་ཅན་བརྗོད་པའང་། །རང་གི་སྟན་ལ་ཙོག་པུར་བརྗོད། །མི་དགེའི་ལས་ཀྱི་ཀུན་སྤྱོད་ནི། །སྐྲ་དང་སེན་མོར་བརྗོད་པ་ནི། །བཅིང་བར་མི་བྱ་གང་གི་ཕྱིར། །གལ་ཏེ་སྒྲུབ་པོ་ཚངས་སྤྱོད་དང་། །ལྡན་གྱུར་དེ་ཚེ་ཉེས་པ་མེད། །
[60a.2]བཟླས་དང་སྦྱིན་སྲེག་སོགས་བྱ་ལ། །འཐབ་མོ་འབྱུང་བར་མི་འགྱུར་རོ། །ཡོངས་སུ་དག་པར་བྱ་བཞིན་པའི། །སྐྲ་རྣམས་མཁས་པས་ཚུལ་དེ་ཉིད། །སྤུ་གྲིས་སྐྲ་ནི་བྲེག་པར་བྱ། །བསགས་པར་བྱ་བ་ཡང་མ་ཡིན། །དངོས་གྲུབ་འདོད་པས་གནས་པ་ནི། །ལྷ་རྣམས་
[60a.3]མཆོད་པར་ཡོངས་སུ་བསྒྲགས། །འདོད་པའང་མིན་ཡང་སྟོབས་བསགས་པ། །དེ་ཉིད་ཕྱིར་ཡང་ཉེས་བཅས་འགྱུར། །སེན་མོའང་ཡོངས་སུ་འཆང་བ་དང་། །དེ་བཞིན་སོ་དང་སྤུ་ལ་སོགས། །དྲི་མ་ཉིད་ནི་བཅང་མི་བྱ། །ཤིག་ལ་སོགས་པ་རབ་སྐྱེས་པ། །དེ་ལས་སྲོ་
[60a.4]མ་ལ་སོགས་འབྱུང་། །ཁྲོན་པ་དེ་ནི་བལྟ་མི་བྱ། །སྣང་བྱེད་གཟས་ཟིན་གནས་པ་ན། །དེ་བཞིན་གཤེགས་པའི་ཐེག་པ་ནི། །དངོས་གྲུབ་འདོད་པས་ཉམས་མི་བྱ། །ལྷ་རྣམས་མཆོད་པའི་དུས་སུ་ཡང་། །ཟས་མངོན་མ་གྱུར་ལྷ་རྣམས་ལ། །ཤེས་རབ་ཅན་གྱིས་
[60a.5]མཆོད་མི་བྱ། །གལ་ཏེ་གཞན་དུ་བླ་མའི་བཀའ། །དམ་ཚིག་ལས་ནི་བཟླས་པར་འགྱུར། །སྔོན་དུས་ཆོས་རྣམས་ཐམས་ཅད་ནི། །ཉན་པ་སོགས་ཀྱིས་མཆོད་པར་འགྱུར། །རིག་པས་གཟུགས་ནི་སྤྲོས་ནས་ནི། །བསྟོད་པ་ཉིད་དང་བསྔགས་པར་བྱ། །དེ་
[60a.6]ནས་གཅིག་ཏུ་བསམས་དམིགས་བྱ། །བརྗོད་པའི་རིམ་པས་རང་ཉིད་ཀྱིས། །ཚིག་འདི་ཁ་ནས་སྨྲ་བར་བྱ། །སངས་རྒྱས་དང་ནི་བྱང་ཆུབ་སེམས། །རྫུ་འཕྲུལ་ཆེ་ལྡན་སྲིད་པ་ཡི། །རྒྱ་མཚོ་འདི་ལ་དགོངས་སུ་གསོལ། །ཞེས་པ་ཉིད་ནི་སླར་བརྗོད་ནས། །རྨི་ལམ་
[60a.7]རྟག་ཏུ་ཉི་མ་ཡི། །ཐོ་རངས་ལ་ཡང་རབ་བསྔགས་འགྱུར། །མར་གྱི་སྦྱིན་སྲེག་སོགས་སྦྲང་རྩི། །དོན་མེད་མངོན་པར་བཟླས་བྱེད་པ། །སྦྱིན་སྲེག་མངོན་པར་མཛེས་པ་ནི། །བགེགས་གཞོམ་དོན་དུ་བརྗོད་པར་བྱ། །སོ་སོར་དགག་པའི་དོན་གྱི་ཕྱིར། །ཞི་བའི་སེམས་
[60b]
[60b.1]ནི་བསྔགས་པ་སྟེ། །དངོས་གྲུབ་འདོད་པའི་དོན་དུ་བྱ། །རྒྱས་པ་ཅན་ཡང་བཤད་བྱ་སྟེ། །དེ་བཞིན་ཀུན་ཏུ་ཡང་དག་བསམས། །སྒྲུབ་པོས་ལེགས་པར་བསྒྲུབ་པར་བྱ། །དེ་ནས་མཛེས་པའི་སྦྱིན་སྲེག་ནི། །རྟག་ཏུ་འབད་པས་བྱ་བ་ཡིན། །ངེས་པ་ཁོ་ནས་རྫུ་
[60b.2]འཕྲུལ་འགྱུར། །སྐྱེ་བ་འདི་ཡི་དབང་བསྐུར་དོན། །བིལ་བ་མྱ་ངན་མེད་ལ་སོགས། །རབ་བརྗོད་པ་ལཱ་ཤ་དང་ནི། །ཨ་ཤྭཏྠ་དང་པ་ཛཱ་ཀ། །རྒྱས་པ་ཅན་ལ་སྦྱིན་སྲེག་ཀུན། །དེ་ཡི་ཡམ་ཤིང་བྱ་བ་ནི། །ཨུ་དུམ་བཱ་ར་ནྱ་གྲོ་དྷ། །ཨ་ཤྭཏྠ་དང་འོ་མར་བཅས། །གང་
[60b.3]ཡང་ཞི་ལ་གྲགས་པ་ཉིད། །ལས་རྣམས་ཀུན་ལ་ཡམ་ཤིང་དོན། །སྒྲུབ་པ་སེང་ལྡེང་ཨ་རིཥྚ། །ནིམྤ་དང་ནི་ཚེར་ཅན་བཤད། །དེ་བཞིན་གཞན་དུ་མངོན་མཛེས་པ། །ཡང་དག་སྒྲུབ་བྱེད་ཐེ་ཙོམ་མེད། །བ་བླ་མིག་སྨན་ལ་སོགས་པ། །རྫས་རྣམས་སྒྲུབ་པ་ལ་ཡང་ནི། །
[60b.4]བ་བྱུང་ལྔ་ཡི་གཙང་སྦྲ་དང་། །དེ་ཚེ་རིག་པ་ལྡན་པ་ཡིས། །ཡང་ན་ལྷ་ཡི་ཆུ་ལ་ནི། །དྲི་ཞིམ་དྲི་སོགས་ཡང་དག་སྡོམ། །ཨུ་དུམ་བཱ་ར་གཤེར་འདབ་བམ། །ཡང་ན་ཨ་ཤྭཏྠ་ལས་བྱུང་། །མེ་ཏོག་ཅན་གྱི་སྔགས་ཀྱི་ནང་། །བཱ་ན་ཏྲ་འམ་བཤོལ་ལྡན་ལ། །ཡོངས་སུ་
[60b.5]སྲུང་བའི་ཆོ་ག་ནི། །བྱས་ནས་ཆོ་ག་ལས་བསྒྲུབ་བྱ། །གསོ་སྦྱོང་ཅན་གྱིས་ཇི་སྲིད་དུ། །འཆར་བ་འབྱུང་བ་དེ་སྲིད་དུ། །ངེས་པར་སྒྲུབ་བམ་མུག་འདི་ནི། །ཉེ་བར་བླང་ཕྱིར་བླང་བར་བྱ། །བར་སྐབས་འདིར་བདག་ཉིད་ལ་དགོངས་སུ་གསོལ། ཞེས་པ་ནི་སྲོག་ཆགས་ཐམས་
[60b.6]ཅད་གསོད་པ་དང་། རྟག་ཏུ་གཞན་གྱི་ནོར་འཕྲོག་པ་ལས་ཀྱང་མི་ཚངས་པར་སྤྱོད་པ་ལས་དང་། ལག་ཏུ་བྱིན་པ་ཉིད་ལས་ཀྱང་རྟག་ཏུ་མྱོས་བྱེད་འཐུང་བ་དང་། སྐྱེ་བོ་རྣམས་ཕན་ཚུན་གཉིས་འཐབ་པར་བྱེད་པ་རིམ་པ་གང་ལས་ཕྲེང་བ་དང་། ཁ་དོག་དང་། གར་གྱི་དོན་དང་། 
[60b.7]རོལ་པ་དང་། དྲེགས་པ་དང་། མལ་སྟན་ཆེན་པོ་དང་། མཐོན་པོ་ཅན་ལས་ལོག་སྟེ་གང་ད་ལྟ་དགྲ་བཅོམ་པ་ཡན་ལག་བརྒྱད་དང་ལྡན་པའི་གསོ་སྦྱོང་དང་ལྡན་པར་འགྱུར་བའོ། །བསྡུ་བར་བྱའོ་ཞེས་བརྗོད་པར་བྱ་བ་ཡོད་པར་བསམ་པས་སེམས་ཅན་ཐམས་ཅད་ཀྱི་དོན་དུ་ཡང་
[61a]
[61a.1]མགྲོན་དུ་གཉེར་བར་བྱའོ། །ཞེས་བརྗོད་ནས་བྱང་ཆུབ་ཀྱི་སེམས་ཀྱིས་བསྡུ་བར་བྱའོ། །རྟག་ཏུ་དཀོན་མཆོག་གི་རང་བཞིན་གྱི་སྐྱབས་འགྲོ་སྔོན་དུ་འགྲོ་བས་ཡང་དག་པར་བསྐྱེད་ནས་སྒྲུབ་པ་པོས་རིམ་པ་འདིས་ཐམས་ཅད་མཚམས་སྦྱར་ནས་བསྒྲུབ་པར་བྱའོ། །
[61a.2]ཞེས་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྟ ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སུ་བྷ་གེ་ཏཱ་རེ། དཱནྟེ་ཏུ་ཏཱ་རེ། ཨ་བཻ་བརྟ་ཀེ་སྭཱ་ཧཱ། འདི་ནི་འཕགས་མ་སྒྲོལ་མ་སྐལ་བ་དང་བཅས་པ་ཞེས་བྱ་བའི་
[61a.3]རིག་པ་སྟེ། རྟག་ཏུ་བཟླས་པས་སྐལ་བ་བཟང་པོ་དང་ལྡན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སུ་ག་ཏ་དྷརྨ་ཏཱ་རེ། དཱ་ནཱ་དྷརྨ་ཏུཏྟཱ་རེ། ཨ་བཻ་བརྟི་ཀ་དྷརྨ་
[61a.4]ཀྵཱནྟི། ཀ་དྷརྨ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མའི་བདེ་བ་སྦྱིན་པ་ཞེས་བྱ་བ་ཕྱིར་མི་ལྡོག་པ་ཅན་གྱི་རིག་པ་སྟེ། རྟག་ཏུ་བཟླས་པས་གོས་ཀྱི་རྙེད་པ་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་
[61a.5]ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སུ་ཁ་དྷརྨ་ནིརྱཱ་ཏེ། ཏཱ་རེ། དཱནྟ་དྷརྨ་ནིརྱཱ་ཏེ། དཱནྟ་དྷརྨ་ནིརྱཱ་ཏེ་ཏུཏྟཱ་རེ། ཨ་བཻ་བརྟི་ཀ །དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ནོར་ཐམས་ཅད་བདེ་བླག་ཏུ་སྦྱིན་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གདུག་པ་ཐམས་
[61a.6]ཅད་རེངས་པར་བྱེད་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། བུདྡྷེ་ཏཱ་རེ། ཨ་བཻ་བརྟི་ཀ་དྷ་རྨེ་ཏུ་ཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་ཀྱི་བདེ་བ་
[61a.7]སྦྱིན་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཁྱིམ་འབྱོར་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། བུདྡྷེ་ཏ་རེ་སུ་ག་དྷརྨ་ཏཱ་རེ། དཱནྟ་དྷརྨ་
[61b]
[61b.1]ནིརྱཱ་ཏེ་ཏུཏྟཱ་རེ། ཨ་བཻ་བརྟི་ཀ་དྷ་རྨེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་ཀྱིས་དུལ་བ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་འབྲས་བུ་འཕེལ་བར་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏ་སམྱཀྶཾ་བུདྡྷཱ་ཡ། ན་མ་
[61b.2]ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། བུདྡྷེ་ཏཱ་རེ། ནིདཱ་ནྟ་དྷརྨ་ནིརྱཱ་ཏེ་ཏུཏྟཱ་རེ། ཨ་བ་བརྟི་ཀ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་ལྡན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རབ་ཏུ་མི་གནས་པའི་བཟའ་བ་འབྱུང་བར་འགྱུར་རོ། །
[61b.3]ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བཻ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། བུདྡྷ་ཏཱ་རེ། བུདྡྷ་དྷརྨེ་ཏེ་ཏུ་རེ། བུ་རྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སངས་རྒྱས་ཀྱི་བློ་གྲོས་མ་ཞེས་བྱ་
[61b.4]བའི་རིག་པ་སྟེ། རྟག་ཏུ་བཟླས་པས་ཐབས་མཁས་པ་རྣམས་ལ་བློ་སྐྱེ་བར་བྱེད་དོ། །ན་མོ་རཏྣ་དྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སུ་ཁ་དེ་བ་ཏཱ་རེ། སུ་ཁ་དྷ་རྨེ་ཏུཏྟཱ་
[61b.5]རེ་སུ་ཁ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདེ་བ་དང་ལྡན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ནས་འཕེལ་བ་སྐྱེ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[61b.6]ཡ། མ་ཧཱ་སཏྭཱ་ཡ། མ་ནེ་ཏཱ་རེ་དཱ་ནྟ་དྷརྨ་ནིརྱཱ་ཏེ། ཏཱ་རེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འདུལ་བ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དགྲ་ཐམས་ཅད་འདུལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་
[61b.7]ཨཱརྱ་ཨ་བ་ལོ་ཀི་ཏེ་ཤྭ་རཱ་ཡེ། བོ་དྷིཏྭཱ་ཡ། མ་ཧཱ་སཏྭཱ་ཡ། ཨ་ནནྟ་ཏཱ་རེ། དེ་བྱེ་ཏུཏྟཱ་རེ་ཨ་ནུཏྤ་ནྟ་ཀེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་མཐའ་ཡས་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་བསོད་ནམས་མཐའ་ཡས་པ་སྐྱེ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
[62a]
[62a.1]མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ནནྟ་དྷརྨ་ཏཱ་རེ། དི་བྱི་དྷ་རྨེ་ཏུཏྟཱ་རེ་ཨ་ནུཏྤ་ནྟི་ཀ་དྷརྨེ་ཏུ་རེ་སྭཱ་ཧཱ། འདི་ནི་མཐའ་ཡས་ཤིང་མུ་མེད་པ་ཞེས་བྱ་བ་སྟེ། རྟག་ཏུ་བཟླས་པས་
[62a.2]མཐའ་ཡས་པའི་བསོད་ནམས་སྐྱེ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ནནྟེ་ཏཱ་རེ་ཨ་ནནྟ་དྷརྨ་ཏུཏྟཱ་རེ། ཨ་ནནྟ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། 
[62a.3]འདི་ནི་འཕགས་མ་སྒྲོལ་མ་མཐའ་ཡས་པ་ཐོབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ནོར་ཐོབ་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ནནྟ་
[62a.4]དྷརྨ་ནིརྱཱ་ཏེ་ཏཱ་རེ། དེ་བྱི་དྷརྨ་ནིརྱཱ་ཏུཏྟཱ་རེ། ཨ་ནུཏྤ་ནྟི་ཀ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་མཐའ་ཡས་པ་ཅན་དུ་སྐྱེད་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཁྱིམ་གྱི་འབྱོར་པ་མཐའ་ཡས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་
[62a.5]ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སིདྡྷེ་ཏཱ་རེ། སིདྡྷཱ་དྷརྨེ་ཏུཏྟཱ་རེ། སིདྡྷཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་འདོད་པའི་དངོས་གྲུབ་འབྱུང་
[62a.6]བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སིདྡྷ་ཏཱ་རེ་ཨ་ནནྟ་ཏཱ་རེ། དི་བྱི་ཏུཏྟཱ་རེ་ཨ་ནུཏྤ་ནྟི་ཀེ་ཤུ་ཏུ་ར་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་མཐའ་ཡས་
[62a.7]པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཐབས་ལ་མཁས་པའི་དུལ་བས་སེམས་ཅན་མཐའ་ཡས་པ་འདུལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་
[62b]
[62b.1]ཡ། སིདྡྷེ་སིདྡྷེ་ཏཱ་རེ། ཨ་ནནྟེ་ཏཱ་རེ་དི་བྱི་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གྲུབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ལྷའི་འགྲོ་བ་ཐོབ་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་
[62b.2]བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སིདྡྷེ་ཏཱ་རེ་ཨ་ནནྟཱ་རེ་ཨ་ནནྟ་དྷརྨེ་ཏུཏྟཱ་རེ། དེ་བྱ་དྷརྨེ་ཏུཏྟཱ་རེ། དི་བྱ་དྷརྨེ་ཏུཏྟཱ་རེ། ཨ་ནུཏྤ་ནྟི་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པའི་ཆོས་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དམྱལ་བར་མི་ལྟུང་བར་
[62b.3]འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སིདྡྷེ་ཏཱ་རེ། ཨ་ནནྟ་དྷརྨ་ནིརྱཱ་ཏེ་ཏཱ་རེ་དི་བྱ་དྷརྨ་ནིརྱཱ་ཏེ་ཏུཏྟཱ་རེ་ཨ་ནུཏྤ་ནྟ་ཀ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་
[62b.4]འཕགས་མ་སྒྲོལ་མ་གྲུབ་པ་སྐྱེ་བ་མེད་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དུག་གི་འཇིགས་པ་མི་འབྱུང་ངོ་། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[62b.5]དི་བྱ་ཏཱ་རེ་དི་བྱ་དྷརྨེ་ཏུ་རེ། ནིརྱཱ་དྷ་རྨེ་ནིརྱཱ་ཏེ་ཏུ་རེ་སྭཱ་ཧཱ། རིག་པ་འདི་རྟག་ཏུ་བཟླས་པས་སེམས་ཅན་རྣམས་ལྷ་ཉིད་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
[62b.6]སཏྭཱ་ཡ། སིདྡྷི་ཏཱ་རེ། ཨ་ནནྟ་དྷརྨ་ཏུ་རེ། ཨ་ནནྟ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་ལྡན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྟ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་
[62b.7]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སིདྡྷི་ཏཱ་རེ། དི་བྱ་དྷརྨེ་ཏུ་རེ་དི་བྱ་དྷརྨེ་ནི་རྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གླང་པོ་ཆེ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། 
[63a]
[63a.1]ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སིདྡྷེ་ཏཱ་རེ། ཨ་བཻ་བརྟི་ཀ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གྲུབ་པ་མྱུར་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་བ་ལང་ཡང་དག་པར་འབྱོར་བར་
[63a.2]འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ནུཏྤ་ནྟི་ཀ་དྷརྨེ་ཏུཏྟཱ་རེ། ཨ་ནུཏྤ་ནྟི་ཀ་དྷརྨ་ནིརྱཱ་ཏེ་ཏུཏྟཱ་རེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱེ་བ་མེད་
[63a.3]པ་ཅན་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གོས་འབྱོར་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་དྭ་ཡེ་ཏཱ་རེ། ཨ་དྭ་ཡེ། དྷརྨེ་ཏུཏྟཱ་རེ། 
[63a.4]ཨ་དྭ་ཡེ་དྷརྨེ་ནིརྱཱ་ཏེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གཉིས་སུ་མེད་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྒྱལ་པོ་དང་བློན་པོ་གཉིས་སུ་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་
[63a.5]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་དཱ་ཡེ་ཏཱ་རེ། མཻ་ཏྲི་ཏུཏྟཱ་རེ་ཤཱུ་རཾ་ག་མེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གཉིས་སུ་མེད་པར་བྱམས་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་ཐམས་ཅད་ལ་བྱམས་པའི་བདག་ཉིད་ཅན་དུ་འགྱུར་རོ། །
[63a.6]ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་དྭ་ཡེ་དྷརྨ་ནིརྱཱ་ཏེ། ཏཱ་རེ་མཻ་ཏྲི། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་འཕགས་མ་སྒྲོལ་མ་གཉིས་སུ་མེད་པའི་དཔའ་མོ་ཞེས་
[63a.7]བྱ་བའི་རིག་པ་སྟེ། རྟག་ཏུ་བཟླས་པས་སྤྲོ་བ་དང་ལྡན་ཞིང་དཔའ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་དྭ་ཡེ་དྷརྨེ་ཏུ་རེ་མཻ་ཏྲི་དྷརྨེ་ཏུཏྟཱ་རེ། ཤཱུ་
[63b]
[63b.1]རཾ་ག་མ་ཡ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གཉིས་སུ་མེད་པའི་ཆོས་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་མི་ཚུགས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་
[63b.2]ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཀྵཱནྟེ་ཏཱ་རེ་ཨ་དྭ་ཡེ་ཏཱ་རེ། མཻ་ཏྲི་ཏུཏྟཱ་རེ། ཤཱུ་རཾ་ག་མེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཞི་བའི་སེམས་ཉིད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། 
[63b.3]ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཀྵཱ་ནྟེ་ཏཱ་རེ་ཤཱུ་རཾ་ག་མ། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པའི་དཔའ་མོ་ཞེས་བྱ་བ་སྟེ། རྟག་ཏུ་བཟླས་པས་མི་ཐུབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་
[63b.4]མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཀྵཱནྟེ་ཏཱ་རེ། མཻ་ཏྲི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དྲན་པར་འགྱུར་རོ། །
[63b.5]ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཀྵཱ་ནྟེ་ཏཱ་རེ་ཨ་དྭ་ཡེ་དྷར་ཏུཏྟཱ་རེ། ཨ་དྭ་ཡེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པ་དང་གཉིས་སུ་མེད་མ་ཞེས་བྱ་བའི་རིག་པ་
[63b.6]སྟེ། རྟག་ཏུ་བཟླས་པས་རྒྱལ་པོའི་མདུན་ན་འདོན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཀྵཱ་ནྟེ་ཏཱ་རེ་ཨ་དྭ་ཡེ་དྷརྨ་ཏཱ་རེ། མཻ་ཏྲི་དྷརྨ་ཏུཏྟཱ་རེ་ཤཱུ་རཾ་ག་མ་དྷརྨེ་
[63b.7]ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྒྱལ་པོའི་གནང་ཆེན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་
[64a]
[64a.1]ཡ། ཀྵཱ་ནྟེ་ཏཱ་རེ། ཨ་དྭ་ཡེ་ཏཱ་རེ་མཻ་ཏྲི་ཏུཏྟཱ་རེ། ཤཱུ་རཾ་ག་མེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པ་དང་ལྡན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྒྱལ་པོའི་ཕོ་བྲང་དུ་སྨྲ་བའི་མཆོག་ཏུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་
[64a.2]ཡ། ཨརྟ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཀྵཱནྟེ་ཏཱ་རེ། ཀྵཱནྟེ་ཏཱ་རེ། ཀྵཱནྟི་དྷརྨེ་ཏུཏྟཱ་རེ། ཀྵཱནྟེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བཟོད་པ་ངེས་པར་འབྱུང་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ནོར་ཐམས་
[64a.3]ཅད་འཛིན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་དྭ་ཡེ་ཏཱ་རེ། ཨ་དྭ་ཡ་དྷརྨེ་ཏུཏྟཱ་རེ། ཨ་དྭ་ཡ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་
[64a.4]མ་གཉིས་སུ་མེད་པས་ཕོངས་པ་ལས་སྒྲོལ་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་ཐམས་ཅད་དང་གཉིས་སུ་མེད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
[64a.5]སཏྭཱ་ཡ། མ་ཧཱ་སཏྭཱ་ཡ། མཻ་ཏྲི་ཏཱ་རེ། དྷརྨེ་ཏུཏྟཱ་རེ། མཻ་ཏྲི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བྱམས་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་ཐམས་ཅད་ལ་བྱམས་པའི་བདག་ཉིད་ཅན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་
[64a.6]ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཤཱུ་རཾ་ག་མེ་ཏཱ་རེ་ཤཱུ་རཾ་ག་མེ་དྷརྨེ་ཏུཏྟཱ་རེ། ཤཱུ་རཾ་ག་མ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་དཔའ་བར་འགྲོ་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་
[64a.7]ཆུའི་མཐའ་ལྟར་བདེ་བར་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཤ་ར་ཎེ་ཏཱ་རེ། བོ་དྷི་ཏུཏྟཱ་རེ། པཱུ་ར་སེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱབས་
[64b]
[64b.1]འོས་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་ཐམས་ཅད་ཀྱི་སྐྱབས་ཀྱི་འོས་སུ་ཡང་དག་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[64b.2]མ་ཧཱ་ཀཱ་རུ་ཎི་ཀཱ་ཡ། ཤ་ར་ཎེ་དྷརྨེ་ཏཱ་རེ་བོ་དྷི་དྷརྨེ་ཏུཏྟཱ་རེ་པཱུ་རཱ་ཤ། དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱབས་ཀྱི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཆོས་ཐམས་ཅད་ཁོང་དུ་ཆུད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་
[64b.3]ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཤ་ར་ཎེ་ཏཱ་རེ། ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱབས་ཀྱི་མཆོག་ཅེས་བྱ་བའི་རིག་པ་སྟེ། རྟག་ཏུ་བཟླས་པས་སོ་སོའི་སྐྱེ་བོར་ཡང་དག་པར་གྱུར་པའི་སེམས་ཅན་ཐམས་ཅད་
[64b.4]བ་ལང་དུ་མི་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཤ་ར་ཎེ་རྷརྨེ་ནིརྱཱ་ཏེ་ཏཱ་རེ། བོ་དྷི་ནིརྱཱ་ཏེ་ཏུཏྟཱ་རེ། པཱུ་ར་ཤ་དྷ་རྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་
[64b.5]མ་སྒྲོལ་མ་སྐྱབས་མྱུར་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཐམས་ཅད་དུ་ལེགས་པར་འོང་བར་བརྗོད་པ་སོ་སོར་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་
[64b.6]ཡ། ཨ་མྲྀ་ཏེ་ཏཱ་རེ། སཽ་མྱེ་ཏཱ་རེ། ཨ་སཾ་སྐྲྀ་ཏ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདུད་རྩི་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་ཐམས་ཅད་ལ་བདུད་རྩི་རབ་ཏུ་སྦྱིན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་
[64b.7]ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་སཏྭཱ་ཡ། ཨ་མྲྀ་ཏ་དྷརྨ་ནིརྱཱ་ཏེ་ཏཱ་རེ་སཽ་མེ། དྷརྨ་ནིརྱཱ་ཏེ་ཏུཏྟཱ་རེ། ཨ་སཾ་སྐྲྀ་ཏ་དྷརྨ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདུད་རྩིའི་ཆོས་ངེས་པར་འབྱུང་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་
[65a]
[65a.1]བདུད་རྩི་དང་ལྡན་པར་འགྱུར་ཏེ་བདེ་བ་ཐོབ་བོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་མྲྀ་ཏཱ་དྷརྨ་ནིརྱཱ་ཏེ་ཏཱ་རེ་སཽ་མེ་དྷརྨ་ནིརྱཱ་ཏེ་ཏུཏྟཱ་རེ། ཨ་སཾ་སྐྲྀ་དྷརྨ་
[65a.2]ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདེ་བ་ཉིད་ཅེས་བྱ་བའི་རིག་པ་སྟེ། རྟག་ཏུ་བཟླས་པས་འདོད་ཆགས་ཉེ་བར་ཞི་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[65a.3]མ་ཧཱ་སཏྭཱ་ཡ། དྲྀ་ཌྷི་ཏཱ་རེ། ཤཱ་ར་ཎེ་ཏཱ་རེ། བོ་དྷེ་ཏུཏྟཱ་རེ། སུ་རཱ་སེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བརྟན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ནད་མེད་ཅིང་ལུས་བརྟན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་
[65a.4]བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྲྀ་ཌྷ་ཏཱ་རེ་ཤ་ར་ཎེ་དྷརྨ་ནིརྱཱ་ཏེ་ཏཱ་རེ། བོ་དྷི་དྷརྨ་ནིརྱཱ་ཏེ་ཏུཏྟཱ་རེ། བོ་དྷི་དྷརྨ་ནིརྱཱ་ཏེ་ཏུཏྟཱ་རེ། པཱུ་རཱ་ས་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བརྟན་པར་འགྲོ་མ་ཞེས་བྱ་བའི་རིག་པ་སྟེ། རྟག་ཏུ་
[65a.5]བཟླས་པས་ཚེར་འགྱུར་ཏེ་མཆོད་རྟེན་གྱི་ལས་ལ་སོགས་པས་ཚེ་འཕེལ་ལོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྲྀ་ཌྷོ་ཏཱ་རེ། བོ་དྷི་དྷརྨ་ཏུཏྟཱ་རེ་བོ་དྷི་ཤ་ར་ཎེ་
[65a.6]དྷརྨ་ནིརྱཱ་ཏེ། པཱུ་རུ་སེ་དྷརྨ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བརྟན་པའི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་བཅོས་མ་དང་། བཅོས་མ་མ་ཡིན་པའི་དུག་ཐམས་ཅད་སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་
[65a.7]བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྲྀ་ཌྷ་ཏཱ་རེ། དྲྀ་ཌྷ་དྷརྨེ་ཏུཏྟཱ་རེ། དྲྀ་ཌྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བརྟན་པ་དང་ལྡན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་འཇིགས་པ་ཆེན་པོ་རྣམས་སེལ་བར་བྱེད་དོ། །ན་མོ་
[65b]
[65b.1]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨེ་ཏཱ་རེ། ཨ་མྲྀ་ཏཱ་དྷརྨ་ནིརྱཱ་ཏེ་ཏཱ་རེ། སཽ་མྱེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདུད་རྩི་ལེགས་པར་སྦྱར་བ་ཞེས་བྱ་བའི་རིག་པ་
[65b.2]སྟེ་རྟག་ཏུ་བཟླས་པས་འཆིང་བ་རྣམས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀེ་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སཽ་མྱེ་ཏ་རེ་སཽ་མྱེ་དྷརྨེ་ཏུཏྟཱ་རེ་སཽ་མྱེ་སྭཱ་ཧཱ། འདི་ནི་འཕགས་མ་སྒྲོལ་མ་ཞི་བ་
[65b.3]ཉིད་ཀྱི་བདུད་རྩི་ཞེས་བྱ་བའི་རིག་པ་སྟེ། རྟག་ཏུ་བཟླས་པས་མཛེ་ཐམས་ཅད་སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་སཏྭཱ་ཡ། དྷརྨེ་ཏཱ་རེ། ཨ་མྲྀ་ཏེ་དྷརྨེ་ཏཱ་རེ། སཽ་མྱ་ཏུཏྟཱ་
[65b.4]རེ། སཾ་སྐྲྀ་ཏེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སོར་མོའི་ནད་ཐམས་ཅད་འཇོམས་པར་བྱེད་དོ། །ན་མོ་རཏྣ་ཏྲེ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། 
[65b.5]བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨེ་ཏཱ་རེ། དྷརྨ་དྷརྨ་ཏུཏྟཱ་རེ། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་དང་ཆོས་མ་ཡིན་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གསེར་གྱི་རྙེད་པ་འབྱུང་ངོ་། །ན་མོ་རཏྣ་ཏྲ་ཡ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། 
[65b.6]ཨརྷ་ཏེ་སམྱཀྶཾ་བུདྡྷ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨེ་ཏཱ་རེ། ཨ་མྲྀ་ཏཱ་དྷརྨེ་ཏཱ་རེ་སཽ་མྱེ་དྷརྨེ་བྷུ་ཏཻ་ཏཱ་རེ། ཨ་སཾ་སྐྲྀ་ཏ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འདུས་བྱས་པའི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དངུལ་གྱི་
[65b.7]རྙེད་པ་འབྱུང་ངོ་། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་མྲྀ་ཏཱ་ཏཱ་རེ། ཨ་མྲྀ་ཏེ་དྷརྨེ་ཏུཏྟཱ་རེ། ཏུ་རེ་ཨ་མྲྀ་ཏ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་
[66a]
[66a.1]བདུད་རྩི་ཐམས་ཅད་ཀྱི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དབྱིག་འབྱུང་ངོ་། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[66a.2]དྷརྨེ་ཏཱ་རེ། ཨ་མྲྀ་ཏཱ་དྷརྨེ་ཏཱ་རེ། ཨ་མྲྀ་ཏཱ་དྷརྨ་ཏུ་ཏཱ་རེ། ཨ་མྲྀ་ཏཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཐོབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྒྱུ་བ་ཐམས་ཅད་མཐོང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་
[66a.3]སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་སཾ་སྐྲྀ་ཏེ་ཏཱ་རེ། སཾ་སྐྲྀ་ཏེ་ཏཱ་རེ་ཏུཏྟཱ་རེ། ཨ་སཾ་སྐྲྀ་ཏ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འདུས་བྱས་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་མཁའ་འགྲོ་མས་ཟིན་པ་རྣམས་
[66a.4]ལ་བལྟས་པས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨ་ཏཱ་རེ་སཽ་མྱེ་དྷརྨེ། དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཞི་བའི་ཆོས་
[66a.5]ཞེས་བྱ་བའི་རིག་པ་སྟེ། རྟག་ཏུ་བཟླས་པས་སྲུལ་པོའི་གདོན་གྱིས་ཟིན་པ་ཐམས་ཅད་ལ་བལྟས་པས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨེ་
[66a.6]ཏཱ་རེ། ཨ་སཾ་སྐྲྀ་ཏ་དྷརྨེ་ཏུཏྟཱ་རེ་ཨ་སཾ་སྐྲྀ་ཏེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། རྟག་ཏུ་བཟླས་པས་སྲིན་པོའི་གདོན་གྱིས་ཟིན་པ་རྣམས་ལ་བལྟས་པས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
[66a.7]དྷི་སཏྭཱ་ཡ། མ་ཧཱ་སཏྭཱ་ཡ། ཨ་ར་ཎ་དྷརྨ་ནིརྱཱ་ཏེ་ཏཱ་རེ་བིདྱཱ་དྷརྨ་ཏུཏྟཱ་རེ། ཨཱ་དརྴ་ན་དྷརྨ་ནིརྱཱ་ཏེ་སྭཱ་ཧཱ། འདི་ནི་འཕགས་མ་སྒྲོལ་མ་འབབ་པ་མེད་པའི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་བརྟན་པ་དང་། གཡོ་བ་ལ་སོགས་པའི་དུག་ཐམས་ཅད་སེལ་བར་བྱེད་དོ། །ན་མོ་
[66b]
[66b.1]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་རུ་ཎེ་ཏཱ་རེ་བིདྱེ་ཏུཏྟཱ་རེ། ཨ་དི་དརྴ་ནི་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྐྱ་རེངས་དང་པོ་མཐོང་བ་ཞེས་བྱ་བའི་རིག་པ་སྟེ། རྟག་
[66b.2]ཏུ་བཟླས་པས་ཡུལ་གྲུ་སྦྱིན་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ར་ཎེ་དྷརྨེ་ཏཱ་རེ་བིདྱ་དྷརྨེ་ཏུཏྟཱ་རེ། ཨ་ནི་དརྴ་ན་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་
[66b.3]སྒྲོལ་མ་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ལོ་ཐམས་ཅད་ཡང་དག་པར་འབྱོར་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏྲཻ་བིདྱེ་ཏཱ་རེ་ཨ་
[66b.4]ར་ཎེ་ཏཱ་རེ། བིདྱཱ་ཏུཏྟཱ་རེ། ཨ་ནི་དརྴ་ན་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་གྱི་ཆོས་ཞེས་བྱ་བ་སྟེ། རྟག་ཏུ་བཟླས་པས་མཐའ་མཐོང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་
[66b.5]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏྲཻ་བིདྱཱ་ཏཱ་རེ། ཨ་ར་ཎ་དྷརྨ་ཏཱ་རེ་བིདྱཱ་དྷརྨེ་ཏཱ་རེ་བིདྱཱ་དྷརྨེ་ཏུཏྟཱ་རེ། ཏྲཻ་བིདྱཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་པ་ཞེས་བྱ་བའི་རིག་པ་སྟེ། །རྟག་ཏུ་བཟླས་པས་རྒྱལ་པོའི་མདུན་ན་འདོན་དུ་འགྱུར་
[66b.6]རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏྲཻ་བིདྱཱ་ཏཱ་རེ། བིདྱེ་ཏཱ་རེ་ཨ་ར་ཎ་དྷ་རྨེ་ཏཱ་རེ། བིདྱཱ་དྷརྨ་ཏུཏྟཱ་རེ། ཨ་ནི་དརྴ་ན་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་
[66b.7]སྒྲོལ་མ་ཉོན་མོངས་པ་མེད་པའི་རིག་པ་གསུམ་ཞེས་བྱ་བ་སྟེ། རྟག་ཏུ་བཟླས་པས་བུད་མེད་ཐམས་ཅད་ཀྱི་གནང་ཆེན་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[67a]
[67a.1]མ་ཧཱ་སཏྭཱ་ཡ། ཏྲཻ་བིདྱཱ་ཏཱ་རེ། ཨ་ནི་དརྴ་ནི། དྷརྨེ་ཏུཏྟཱ་རེ། ཨ་ནི་དརྴ་ན་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་བསྟན་དུ་མེད་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གཞི་ཐམས་ཅད་དབང་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། 
[67a.2]ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏྲཻ་བིདྱེ་ཏཱ་རེ། ཨ་ར་ཎ་དྷརྨ་ནིརྱཱ་ཏེ་དཱ་རེ། བིདྱཱ་དྷརྨ་ནིརྱཱ་ཏེ་ཏུཏྟཱ་རེ། ཨ་ནི་དརྴངྷ་རྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་པ་གསུམ་གྱི་
[67a.3]ཆོས་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏྲཻ་བིདྱེ་ཏཱ་རེ། བིདྱཱ་ཏཱ་རེ། བིདྱཱ་དྷརྨེ་ཏུཏྟཱ་རེ། བིདྱཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་
[67a.4]སྒྲོལ་མ་རིག་པ་གསུམ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གྲོང་སྟོང་སྡོམ་པ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏྲཻ་བིདྱེ་ཏཱ་རེ། ཨ་ར་ཎེ་དྷརྨེ་
[67a.5]ཏུཏྟཱ་རེ། ཨ་ར་ཎ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གསུམ་རིག་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྒྱལ་པོའི་ཕོ་བྲང་ན་ཡོད་པ་ཐམས་ཅད་གནང་ཆེན་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་
[67a.6]ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭཱ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨརྷ་ཏེ་ཏཱ་རེ། ཨ་ར་ཎ་དྷརྨེ་ཏུཏྟཱ་རེ། ཨ་ར་ཎ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཐབ་པ་མེད་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སྨྲ་བའི་མཆོག་ཏུ་འགྱུར་རོ། །
[67a.7]ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། བིདྱེ་ཏཱ་རེ། བིདྱཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་
[67b]
[67b.1]ཐམས་ཅད་ལ་རིག་པ་སླར་ཡང་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ར་ཎ་ཏཱ་རེ། དྷརྨེ་ཏུཏྟཱ་རེ། ཨ་མི་ཏཱ་བྷེ་ཏུ་རེ་སྭཱ་ཧཱ། འདི་ནི་
[67b.2]འཕགས་མ་སྒྲོལ་མ་ངེས་པར་ཤེས་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཡུལ་གྱི་བདག་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[67b.3]ཨ་རི་ཎེ་ཏཱ་རེ། དྷརྨེ་ནི་རེ་ཎེ་ཏཱ་རེ་ནི་ར་ཎེ། དྷརྨེ་ཏུཏྟཱ་རེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བུ་ལོན་མེད་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་
[67b.4]བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ནི་རི་ན་དྷརྨ་ཏཱ་རེ། ཤཱནྟ་དྷརྨེ་ཏུཏྟཱ་རེ་ཨ་མི་ཏཱ་བྷཱ་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བུ་ལོན་དང་བྲལ་བའི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དྲི་ཟ་རྣམས་དབང་དུ་བྱེད་པར་འགྱུར་རོ། །དེ་ནས་ལྷའི་སྨན་
[67b.5]རབ་ཏུ་སྦྱིན་ཏེ་དེ་རྣམས་ཟོས་པས་ལོ་སྟོང་འཚོ་བར་བྱེད་དོ། །དེ་བཞིན་དུ་ཐམས་ཅད་དུའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ནིར་རི་ཎ་དྷརྨ་ནིརྱཱ་ཏེ་ཏུཏྟཱ་
[67b.6]རེ། ཨ་མི་ཏཱ་བྷཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བུ་ལོན་མེད་པའི་འོད་དཔག་མེད་ཀྱི་ཆོ་ག་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཚངས་པའི་སྲིན་པོ་དང་བཅས་པ་རྣམས་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། 
[67b.7]ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སཏྭེ་ཏཱ་རེ་ནི་ར་ཎ། ནི་ར་ཎ། ནི་ཎི་དྷརྨེ་ནིརྱཱ་ཏེ་ཏཱ་རེ་དྷརྨ་དྷརྨ། ནིརྱཱ་ཏུཏྟཱ་རེ། ཨ་མི་ཏཱ་བྷཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྙིང་སྟོབས་ཞེས་བྱ་བའི་རིག་པ་སྟེ། རྟག་
[68a]
[68a.1]ཏུ་བཟླས་པས་གཞན་རྣམས་དང་རང་གིས་བྱས་པའི་རྫས་རྣམས་དང་རྫས་རྣམས་ཐམས་ཅད་ལ་དབང་བྱས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[68a.2]ཡ། མ་ཧཱ་སཏྭཱ་ཡ། སཏྭེ་ཏཱ་རེ་ནི་རི་ཎེ་ཏཱ་རེ། དྷརྨེ་ཏུཏྟཱ་རེ་ཨ་མི་ཏཱ་བྷེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྙིང་སྟོབས་ཀྱི་འོད་དཔག་མེད་པ་ཅེས་བྱ་བའི་རིག་པ་སྟེ། རྟག་ཏུ་བཟླས་པས་འབྱུང་པོ་ཐམས་ཅད་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏ་བྷཱ་ཡ། 
[68a.3]ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སཏྭེ་ཏཱ་རེ་སཏྭཱ་དྷརྨེ་ཏུཏྟཱ་རེ། སཏྭཱ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྙིང་སྟོབས་ཀྱི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སྲུལ་པོ་
[68a.4]ཐམས་ཅད་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སཏྭེ་ཏཱ་རེ་ནི་རི་ཎེ་དྷརྨ་ནིརྱཱ་ཏེ། དྷརྨ་དྷརྨ་ནིརྱཱ་ཏེ་ཏུཏྟཱ་རེ། ཨ་མི་ཏཱ་བྷཱ་དྷརྨ་
[68a.5]ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྙིང་སྟོབས་ཐོབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རིག་པ་ཐམས་ཅད་དབང་དུ་བྱེད་ཅིང་མི་སྣང་བར་ཡང་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་
[68a.6]མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨ་ཏཱ་རེ། དྷརྨེ་ཏུཏྟཱ་རེ། དྷརྨ་དྷརྨ་ནིརྱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཀུན་ཏུ་སྣང་བ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་ལྷ་དང་མཁའ་འགྲོ་མ་རྣམས་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་
[68a.7]མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨེ་ཏཱ་རེ། དྷརྨེ་དྷརྨེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཀྱི་རིགས་པ་ཅན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཀླུའི་བུ་མོ་
[68b]
[68b.1]ཐམས་ཅད་དབང་དུ་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨེ་ཏཱ་རེ། དྷརྨེ་དྷརྨེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རྟག་པའི་ཆོས་
[68b.2]ཞེས་བྱ་བའི་རིག་པ་སྟེ། རྟག་ཏུ་བཟླས་ན་ཁྱིམ་ཆེན་པོའི་བདག་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨེ་ཏཱ་རེ། དྷརྨེ་ནི་རི་ཎེ། དྷརྨ་ནི་རི་ཎ། 
[68b.3]དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འོད་དཔག་མེད་པའི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གང་འདོད་པ་དེ་འགུགས་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་
[68b.4]ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དྷརྨ་ཏཱ་རེ། དྷརྨ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཆོས་ཀྱི་སེམས་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་རྣམས་ཀྱི་བསམ་གྱིས་མི་ཁྱབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་
[68b.5]ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་མོ་གྷེ་ཏཱ་རེ། སཾ་གྷེ་ཏུཏྟཱ་རེ། སུ་ཁ་བ་ཏཱི་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གདོན་མི་ཟ་བ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་
[68b.6]སྟོབས་དང་གཟི་བརྗིད་རྣམས་གདོན་མི་ཟ་བར་འབྱུང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་མོ་གྷ་དྷརྨ་ནིརྱཱ་ཏེ་ཏཱ་རེ། སཾ་གྷ་དྷརྨ་ནིརྱཱ་ཏེ་ཏུ་རེ་
[68b.7]སུ་ཁ་བ་ཏཱི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཆི་བ་འཇོམས་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ལྷ་མ་ཡིན་གྱི་གནས་སུ་རབ་ཏུ་འཇུག་པ་རྙེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་
[69a]
[69a.1]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་མོ་གྷ་ཏཱ་རེ། ཨ་མོ་གྷ་དྷརྨ་ཏུཏྟཱ་རེ་ཨ་མོ་གྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཆི་བ་འཇོམས་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྫུ་འཕྲུལ་འགྲུབ་པར་འགྱུར་རོ། །ན་མོ་
[69a.2]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ས་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ཙིནྟྱེ་ཏཱ་རེ་ཨ་མོ་གྷ་དྷར་ནིརྱཱ་ཏེ་ཏུཏྟཱ་རེ། སུ་ཁ་བ་ཏཱི་དྷརྨ་ནི་རྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་རིག་སྔགས་མ་ཞེས་བྱ་བའི་རིག་པ་
[69a.3]སྟེ། རྟག་ཏུ་བཟླས་པས་མི་སྣང་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ཙིནྟྱེ་ཏཱ་རེ། ཨ་མོ་གྷ་ཏཱ་རེ། སུ་ཁ་བ་ཏཱི་ཏུ་རེ་སྭཱ་ཧཱ། འདི་ནི་
[69a.4]འཕགས་མ་སྒྲོལ་མ་བསམ་གྱིས་མི་ཁྱབ་པའི་བདུད་རྩི་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རང་གི་ཁྱིམ་དུ་གཏེར་མཐོང་སྟེ། ཟད་མི་ཤེས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་
[69a.5]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ཙིནྟྱེ་ཏཱ་རེ། ཨ་ཙནྟྱེ་ཏུཏྟཱ་རེ། ཨ་ཙིནྟྱེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་པའི་བདུད་རྩིའི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ལྷའི་བཅུད་ལེན་དུ་འགྱུར་རོ། །ན་མོ་
[69a.6]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྜྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ཙིནྟྱེ་ཏཱ་རེ། ཨ་ཙིནྟྱེ་དྷརྨེ་ཏུཏྟཱ་རེ། ཨ་ཙིནྟྱེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་པ་
[69a.7]དང་ལྡན་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་དུས་མ་ཡིན་པའི་འཆི་བ་ཉེ་བར་ཞི་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་མོ་གྷ་
[69b]
[69b.1]དྷརྨེ་ཏཱ་རེ་སཾ་གྷ་དྷརྨེ་ཏུཏྟཱ་རེ། སུ་ཁ་བ་ཏཱི་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་པའི་དགེ་འདུན་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཚེ་རིང་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་
[69b.2]ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ཙིནྟྱེ་ཏཱ་རེ། སཾ་གྷ་དྷརྨ་ཏུཏྟཱ་རེ། སཾ་གྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བསམ་གྱིས་མི་ཁྱབ་པའི་དགེ་འདུན་གྱི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གཡུལ་དུ་
[69b.3]གཞན་གྱིས་མི་ཐུབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ཙིནྟྱེ་ཏཱ་རེ། ཨ་མོ་གྷ་དྷརྨ་ཏུཏྟཱ་རེ། ཨ་མོ་གྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་
[69b.4]ནི་འཕགས་མ་སྒྲོལ་མ་བསམ་གྱིས་མི་ཁྱབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་བདག་ཉིད་ཀྱི་སྐྱེ་བ་དང་འཆི་བའི་དུས་མངོན་སུམ་དུ་ཤེས་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་
[69b.5]ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་ཙིནྟྱེ་ཏཱ་རེ། སུ་ཁ་བ་ཏཱི་དྷརྨེ་ཏུཏྟཱ་རེ། སུ་ཁ་བ་ཏཱི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་བདེ་བ་བསམ་གྱིས་མི་ཁྱབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རང་འཆི་བ་ཤེས་པར་བྱེད་དོ། །ན་མོ་
[69b.6]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨརྱ་ཨཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སུ་ཁ་བ་ཏཱི་དྷརྨེ་ཏཱ་རེ། སུ་ཁ་བ་ཏཱི་དྷརྨེ་ཏུཏྟཱ་རེ། སུ་ཁ་བ་ཏཱི་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་
[69b.7]བདེ་བ་ཅན་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་བདེ་བ་ཅན་དུ་སྐྱེ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སཾ་གྷེ་ཏཱ་རེ། སཾ་གྷ་
[70a]
[70a.1]དྷརྨ་ཏུཏྟཱ་རེ། སི་གྷ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་དགེ་འདུན་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སྡིག་པ་བྱེད་པ་ཡང་སུམ་ཅུ་རྩ་གསུམ་པའི་ལྷ་རྣམས་སུ་སྐྱེ་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་
[70a.2]ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་བ་ལོ་ཀི་ཏེ་ཏཱ་རེ། ཨཱི་ཤེ་ཏུཏྟཱ་རེ། ཨ་ནཾ་གི་ན་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤྱན་རས་གཟིགས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་འཆི་བའི་
[70a.3]དུས་སུ་སྤྱན་རས་གཟིགས་མཐོང་བར་བྱེད་དེ། དེ་ནས་ལྷའི་འགྲོ་བ་ཀུན་ནས་མཐོང་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་བ་ལོ་ཀི་ཏེ་
[70a.4]དྷརྨ་ནིརྱཱ་ཏེ་ཏུཏྟཱ་རེ། ཨཱི་ཤ་དྷརྨ་ནིརྱཱ་ཏེ་ཏུཏྟཱ་རེ། ཨ་ནཾ་ག་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤྱན་རས་གཟིགས་ཀྱི་ཆོས་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ནོར་དང་ལྡན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་
[70a.5]ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་བ་ལོ་ཀི་ཏེ་དྷརྨ་ཏཱ་རེ་ཨཱི་ཤྭ་རཱ་དྷརྨེ་ཏུཏྟཱ་རེ། ཨ་ནཾ་ག་ན་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་སྤྱན་རས་གཟིགས་ལུས་མེད་ཅེས་བྱ་བའི་རིག་པ་སྟེ། རྟག་
[70a.6]ཏུ་བཟླས་པས་དྲི་ཐོབ་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨཱརྱ་ཏཱ་རེ། ཨ་བ་ལོ་ཀི་ཏེ་དྷརྨ་ནིརྱཱ་ཏེ་ཏཱུ་རེ་ཨཱི་ཤ་དྷརྨ་ནིརྱཱ་ཏེ་ཏུཏྟཱ་རེ་ཨ་ནཾ་ག་ན་དྷརྨ་ནིརྱཱ་
[70a.7]ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཕགས་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྒྱལ་སྲིད་དང་ཆོས་དང་ལྷ་དང་ནོར་ཡང་ཐོབ་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏཻ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
[70b]
[70b.1]ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་བ་ལོ་ཀི་ཏེ་ཏཱ་རེ། ཨཱི་ཤེ་ཨ་ནཾ་ག་ནེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ཀུན་ནས་གཟིགས་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་ཡུལ་གྱི་དཔོན་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་
[70b.2]ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨཱརྱ་ཏཱ་རེ། ཨ་བ་ལོ་ཀི་ཏེ་དྷརྨེ་ཏཱ་རེ། ཨཱི་ཤ་དྷརྨེ་ཏུཏྟཱ་རེ་ཨ་ནཾ་ག་ན་དྷརྨེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཆི་མེད་མ་ཞེས་བྱ་བའི་རིག་པ་སྟེ། རྟག་ཏུ་བཟླས་
[70b.3]པས་ཕྱིར་ལྡོག་པར་མི་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨཱི་ཤེ་ཏཱ་རེ་ཨཱི་ཤ་དྷརྨེ་ཏུཏྟཱ་རེ། ཨཱི་ཤ་དྷརྨེ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་
[70b.4]མ་སྒྲོལ་མ་དབང་པོ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གདེངས་ཅན་དུ་མི་སྐྱེ་ཞིང་སྐྱེ་བར་མི་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
[70b.5]སཏྭཱ་ཡ། ཨཱརྱ་ཏཱ་རེ། ཨ་ནཾ་ག་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་ལུས་མེད་ཅེས་བྱ་བའི་རིག་པ་སྟེ། རྟག་ཏུ་བཟླས་པས་ལྷ་དང་མི་རྣམས་ཀྱི་ནང་ན་སྐལ་བ་བཟང་པོར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་
[70b.6]སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨཱརྱ་ཏཱ་རེ། ཨ་བ་ལོ་ཀི་ཏེ་དྷརྨེ་ཏུཏྟཱ་རེ་སྭཱ་ཧཱ། འདི་ནི་འཕགས་མ་སྒྲོལ་མ་འཕགས་པ་ལྡན་མ་ཞེས་བྱ་བའི་རིག་པ་སྟེ་རྟག་ཏུ་བཟླས་པས་སྨྲ་བ་ཐམས་ཅད་དུ་སྨྲ་བའི་མཆོག་ཏུ་འགྱུར་རོ། །ན་མོ་
[70b.7]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨཱི་ཤེ་ཏཱ་རེ་དྷརྨ་ཏུཏྟཱ་རེ། ཨཱི་ཤེ་ཏཱ་རེ་དྷརྨ་ནིརྱཱ་ཏེ་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་དབང་པོའི་མཆོག་ཅེས་བྱ་བའི་རིག་
[71a]
[71a.1]པ་སྟེ། རྟག་ཏུ་བཟླས་པས་དབང་ཕྱུག་ཏུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨཱི་ཤེ་ཏཱ་རེ། ཨཱི་ཤ་དྷརྨ་ནིརྱཱ་ཏུ་རེ་སྭཱ་ཧཱ། འདི་
[71a.2]ནི་འཕགས་མ་སྒྲོལ་མ་དབང་པོ་ཐོབ་པ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་གདོན་མི་ཟ་བར་ཐམས་ཅད་མཐོང་ངོ་། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
[71a.3]སཏྭཱ་ཡ། ཏདྱ་ཐཱ། རི་ཛུ་ཀརྨ་ཨཱརྱེ་ཏཱ་རེ། ཏཱ་ར་ཡ་བྷ་ག་བ་ཏི། ཏུཏྟཱ་རེ་སརྦ་བྷ་ཡ། མོ་ཙ་ནི་སྭཱ་ཧཱ། འདི་ནི་འཕགས་མ་སྒྲོལ་མ་འཇིགས་པ་ལས་གྲོལ་བ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སྐྱེ་བ་དྲན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། 
[71a.4]ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏ་ར་ཎི། ཏྲཱ་ས་ཡ། ཤ་ཏྲ་བྷ་ཡ། ནཱ་ཤ་ནི་མོ་ཙ་ནི་ཏུ་རེ་སྭཱ་ཧཱ། འདི་ནི་འཕགས་མ་སྒྲོལ་མ་གཡུལ་ལས་བརྒལ་བ་ཞེས་བྱ་བའི་རིག་པ་སྟེ། རྟག་
[71a.5]ཏུ་བཟླས་པས་གཡུལ་དུ་གཞན་གྱིས་མི་ཐུབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏཱ་རེ་ཏཱ་རེ། ཏཱ་རཱ་ཡ། བྷ་ག་བ་ཏི་བནྡྷ་མོ་ཙ་ནི་སྭཱ་ཧཱ། 
[71a.6]འདི་ནི་འཕགས་མ་སྒྲོལ་མ་འཆིང་བ་གྲོལ་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་སེམས་ཅན་རྣམས་གྲོལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[71a.7]ཡ། ཨ་ཏུཏྟཱ་རེ་ཏུཏྟཱ་རེ་བ་ར་བཛྲ་མོ་ཀྵ་ནི་སྭཱ་ཧཱ། འདི་ནི་འཕགས་མ་སྒྲོལ་མ་རྡོ་རྗེ་ལས་ཐར་བར་བྱེད་མ་ཞེས་བྱ་བའི་རིག་པ་སྟེ། རྟག་ཏུ་བཟླས་པས་རྡོ་རྗེའི་ཐོག་སེལ་བར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། 
[71b]
[71b.1]ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་རི་ཛུ་ཀ་དྷརྨ་ནིརྱཱ་ཏེ་ཏུཏྟཱ་རེ། ཤཱནྟ་ནིརྱཱ་ཏེ་ཏཱ་རེ་ཏཱ་རེ་ཨ་ན་བྷི་ལ་སྱ། དྷརྨ་ནིརྱཱ་ཏེ་ཏཱ་རེ་ཏཱ་རེ་ཏུ་རེ་ཧི་ན་ཏྲཱ་ས་ནི་བི་ཏྲཱ་ས་ནི་ཊེ་ཀ་ནི། མོ་ཧ་ནི། ཛམྦྷ་ནི། སྟ་མྦྷ་ནི། པྲ་བྷེ་ཙནྡྲ་པྲ་བྷེ། ཧི་ལི་ཧི་ལི། མི་ལི་མི་ལི། བེ་
[71b.2]ག་ཤངས་ནི་ཀུཎྜི་ཀུཎྜ་མ་ཧཱ་ཀུཎྜ། དྷ་རེ་དྷ་རེ། དྷ་ན་པ་ཏི་ཏཱ་རེ། ཧུ་རུ། ཀུ་རུ་ཀུ་རུ། ཨ་ཧཾ་ཡཱཾ་ཡཾ། ཙིནྟ་ཡ། སིན་ཏཱནྟཱ་སཱ་དྷཱ་ཡ་སྭཱ་ཧཱ། འདི་ནི་རྩ་བའི་རིག་པ་སྟེ། རྟག་ཏུ་བཟླས་པས་ཐམས་ཅད་སྒྲུབ་པར་བྱེད་དོ། །དེ་ནི་འདིའི་སྒྲུབ་པ་ཐབས་ཀྱི་ཆོ་གའི་རིག་པར་འགྱུར་རོ། །ན་མོ་
[71b.3]རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སུ་རེ་སུ་རཱ་པི་ཏི་ཧ་ར་ཧ་ར་སྭཱ་ཧཱ། འདི་ནི་གུ་གུལ་གྱིས་སྤྱན་དྲང་པའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་
[71b.4]ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་ར་བ་ཏི། སརྦ་ཨརྠ་སཱ་དྷ་ནི། ཏིཥྛ་ཏིཥྛ། ཡཱ་བརྐཱརྱ། ས་དྡྷ་མ་ཧཱ་མ་སྭཱ་ཧཱ། འདི་ནི་མཆོད་ཡོན་གྱི་རིག་པའོ། །ན་མོ་རཏྣ་ཏྲ་ཡཱ་
[71b.5]ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། ཏདྱ་ཐཱ། ཧ་ར་ཧ་ར། ཀུ་རུ་ཀུ་རུ། གནྡྷ་ར་བཱ་སི་ནི་སྭཱ་ཧཱ། འདི་ནི་དྲའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་
[71b.6]ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་མོ་གྷེ། ཨ་མོ་གྷ། བཱ་སི་བ་ར་དེ་སྭཱ་ཧཱ། འདི་ནི་མེ་ཏོག་གི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། 
[71b.7]ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མེ་གྷ་སྭཱ་ར་ཀུ་རུ་སྭཱ་ཧཱ། འདི་ནི་བདུག་སྤོས་ཀྱི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[72a]
[72a.1]མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། ད་ནི་ད་ནི། ཧ་ན་ཧ་ན། ཀུ་རུ་ཀུ་རུ། དི་ཤྭ་བ་ལི་སྭཱ་ཧཱ། འདི་ནི་གཏོར་མའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། 
[72a.2]བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨེ་ཏ་ཛྭ་ལི་ནི། ཛྭ་ལ་ཛྭ་ལ། དེ་བ་སྭཱ་ཧཱ། འདི་ནི་མར་མེའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[72a.3]ཏདྱ་ཐཱ། ཧི་རི་ཧི་རི། སུ་རུ་སུ་རུ། མུ་རུ་མུ་རུ། སརྦ་སཏྭཱ་ཀཱ་རུ་ཎི་ཀཱ །གཙྪ་ཏི་སྭ་བྷུ་བ་ནཾ། ཨཱརྱ་ཨ་བ་ལོ་ཀི་ཏེ་ཤྭ་རཱཾ་ས་མ་ཡ་མ་ནུ་སྨ་རཱ་ཡ་སྭཱ་ཧཱ། འདི་ནི་གཤེགས་སུ་གསོལ་བའི་རིག་པ་སྟེ། མེ་ཏོག་དཀར་པོ་དང་མཆོད་ཡོན་གྱིས་གཤེགས་སུ་གསོལ་བར་འགྱུར་
[72a.4]རོ། །ཞེས་པ་རྣམས་རྩ་བའི་རིག་པའི་སྒྲུབ་ཐབས་ཀྱི་ཆོ་གའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤ་ར་ཎེ་ཏཱ་རེ་སྭཱ་ཧཱ། སྒྲོལ་མ་ལ་
[72a.5]སྐྱབས་སུ་གསོལ་བ་འདེབས་པ། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷརྨེ་ཏཱ་རེ་ཏུ་རེ་སྭཱ་ཧཱ། མེ་ཏོག་ལ་སོགས་པའི་འབྲས་བུ་ཆོས་ཀྱི་སྒྲོལ་མས་
[72a.6]སེམས་ཅན་དབང་དུ་བྱེད་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཏྭཱ་ཏཱ་རེ་ཏུ་རེ་སྭཱ་ཧཱ། སེམས་ཅན་རྣམས་ལ་འཕགས་མ་སྒྲོལ་མས་སེམས་
[72a.7]ཅན་རྣམས་དགའ་བར་བྱེད་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཏྭཱ་ནི་རི་སྟི་ཏཱ་རེ་སྭཱ་ཧཱ། འཕགས་མ་སྒྲོལ་མ་སེམས་ཅན་སྒྲོལ་མས་བདེ་བ་
[72b]
[72b.1]ཐམས་ཅད་རབ་ཏུ་སྦྱིན་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཏྭེ་སཏྭ་བ་ཏཱི་ཏཱ་རེ་སྭཱ་ཧཱ། སྐྱེ་བོ་སྙིང་སྟོབས་དང་ལྡན་པ་རྣམས་དབང་དུ་བྱེད་དོ། །
[72b.2]ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། །མ་ཧཱ་སཏྭཱ་ཡ། ཏདྱ་ཐཱ། ཤཱ་སྟེ་དྲྀ་ཌྷེ་ཏཱ་རེ་སྭཱ་ཧཱ། འཕགས་མ་སྒྲོལ་མས་བསྟན་པ་རྣམས་ལ་རྟག་ཏུ་བཟླས་པའི་སྦྱོར་བས་ཡུལ་སྦྱིན་པར་བྱེད་
[72b.3]དོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། རི་ཎི་རི་ཎི་ཏཱ་རེ་སྭཱ་ཧཱ། འཕགས་མ་སྒྲོལ་མ་བུ་ལོན་མེད་པ་ཞེས་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་
[72b.4]བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཽ་མི་སཽ་མི་ཏཱ་རེ་སྭཱ་ཧཱ། འཕགས་མ་སྒྲོལ་མ་བདེ་བ་ཉིད་ཅེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། 
[72b.5]ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷརྨེ་དྷརྨ་བ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་ཆོས་ཀྱི་བློ་གྲོས་མ་ཞེས་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་
[72b.6]ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སུ་རེ་དྷ། སུ་ཁ་བ་ཏཱི་ཏཱ་རེ་སྭཱ་ཧཱ། འཕགས་མ་སྒྲོལ་མ་བདེ་བ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
[72b.7]ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་བྱ་བ་ཙྪིནྟེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རྒྱུན་མ་ཆད་པ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། 
[73a]
[73a.1]བོ་དྷི་སཏྭཱ་ཡ། །མ་ཧཱ་སཏྭཱ་ཡ། ཏདྱ་ཐཱ། དྲྀ་ཌྷེ་དྲྀ་ཌྷེ་པྲ་ཏི་ཛྙཱ་བ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་དམ་བཅའ་བརྟན་པ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་
[73a.2]རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཛྙཱ་ན་ཛྙཱ་ན་མ་ཏི་ཙ་ར་ཏཱ་རེ་སྭཱ་ཧཱ། འཕགས་མ་སྒྲོལ་མ་ཡེ་ཤེས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[73a.3]མ་ཧཱ་སཏྭཱ་ཡ། ཏདྱ་ཐཱ། སཱུ་ཀྵྨེ་སཱུ་ཀྵྨ་བ་ཏི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཕྲ་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། 
[73a.4]བཱིརྱ་མ་ཏི་བཱིརྱ་མ་ཏི་ཏཱ་རེ་བྷ་ག་ཏེ་སྭཱ་ཧཱ། འཕགས་མ་སྒྲོལ་མ་བརྩོན་འགྲུས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་
[73a.5]ཀཱ་རུ་ཎི་ཀཱ་ཡ། ཏདྱ་ཐཱ། པྲ་བྷེ་པྲ་བྷ་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་འོད་ཟེར་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[73a.6]མ་ཧཱ་སཏྭཱ་ཡ། ཏདྱ་ཐཱ། དྷརྨེ་དྷརྨ་བ་ཏི་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཆོས་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་
[73a.7]ཡ། ཏདྱ་ཐཱ། ཨཱི་ཤེ། ཨཱི་ཤ་བ་ཏཱི་ཏུ་རེ་སྭཱ་ཧཱ། འཕགས་མ་སྒྲོལ་མ་དབང་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་བ་ལོ་ཀི་
[73b]
[73b.1]ཏེ་བ་ཧཱི་ཏཱ་རེ་སྭཱ་ཧཱ། འཕགས་མ་སྒྲོལ་མ་ཀུན་ཏུ་གཟིགས་མ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཙནྡྲ་ཙནྡྲ་མ་ཏཱི་ཏཱ་རེ་
[73b.2]ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཟླ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཱུརྱེ་སཱུརྱ་བ་ཏཱི་ཏཱ་རེ་སྭཱ་ཧཱ། འཕགས་མ་སྒྲོལ་མ་
[73b.3]ཉི་མ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཛྭཱ་ལེ་ཛྭཱ་ལ་བ་ཏི་བྷ་ག་བ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་འབར་བ་ལྡན་མ་
[73b.4]ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བུདྡྷཱ་བུདྡྷཱ་བ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་སངས་རྒྱས་མའོ། །
[73b.5]ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷརྨེ་དྷརྨ་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཆོས་ལྡན་མ་ཞེས་བྱ་བའོ། །ན་མོ་རཏ་ཏྲ་ཡཱ་ཡ། 
[73b.6]ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཾ་གྷེ་ཏཱ་རེ། སཾ་གྷེ་བ་ཏི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་དགེ་འདུན་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་
[73b.7]མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཛ་ཡེ་ཏཱ་རེ། ཛ་ཡ་བ་ཏི། བྷ་ག་བ་ཏི། ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རྒྱལ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། 
[74a]
[74a.1]ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དཱ་ནེ། དཱ་ན་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་སྦྱིན་པ་ལྡན་མ་ཞེས་བྱའོ། །ན་མོ་རཏྣ་ཏྲ་ཡཱ་ཡ། ན་
[74a.2]མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བྱཱུ་ཧེ་བྱཱུ་ཧེ། བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་བཀོད་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་
[74a.3]ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱཌྷྱེ་ཨཌྷྱེ་བ་ཏཱ་ཏཱ་ར་བྷ་ག་བ་ཏི་ཏུ་ཏྟཱ་རེ་སྭཱ་ཧཱ། འཕགས་མ་སྒྲོལ་མ་ཕྱུག་པོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། 
[74a.4]ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱ་བ་ཏི། ཨ་བ་ཏི། ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་སྲུང་བྱེད་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། 
[74a.5]བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨནྟེ་ཨནྟ་པ་ཏཱི་ཏྲཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་མཐའ་ཡས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་བ་ལོ་ཀི་ནི་ཨ་བ་ལོ་ཀ་བ་ཏཱི་
[74a.6]ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཀུན་དུ་ལྟ་བ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤཱི་ལེ་ཤཱི་ལ་བ་ཏི། ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཚུལ་ཁྲིམས་ལྡན་མ་ཞེས་
[74a.7]བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀྵཱནྟེ་ཀྵཱནྟ་བ་ཏཱི་ཏཱ་རེ་བྷ་ག་བ་ཏཱི་ཏུ་རེ་སྭཱ་ཧཱ། འཕགས་མ་སྒྲོལ་མ་བཟོད་པ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། 
[74b]
[74b.1]བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བཱིརྱེ་བཱིརྱ་བ་ཏཱི་ཏཱ་རེ་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བརྩོན་འགྲུས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷྱ་ནེ་དྷྱ་ན་བ་ཏི། ཏཱ་རེ་
[74b.2]ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་བསམ་གཏན་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པྲཛྙཱ་པ་ར་པྲཛྙཱ་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་གཞན་པའི་ཤེས་
[74b.3]རབ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨུ་པཱ་ཡེ། ཨུ་པ་ཡ་བ་ཏི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཐབས་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
[74b.4]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀཽ་ཤ་ལྱ་བ་ཏི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་མཁས་པ་ཉིད་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཛྱོ་
[74b.5]ཏི་ཛྱོ་ཏི། བ་ཏཱི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་སྐར་འོད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བོ་དྷྱངྒེ་། བོ་དྷྱཾ་ག་བ་ཏི་ཏཱ་རེ། ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་བྱང་ཆུབ་ཀྱི་
[74b.6]ཡན་ལག་དང་ལྡན་མ་ཞེས་བྱ་བའི་རིག་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱ་རེ་ཨཱརྱ་བ་ཏཱི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རིང་དུ་སོང་བ་དང་ལྡན་མའོ། །ན་མོ་རཏྣ་ཏྲ་ཡཱ་ཡ། ན་མ་ཨཱུརྱ་
[74b.7]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྲྀཥྜེ་དྲྀཥྜ་བ་ཏཱི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བལྟས་པ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པྲ་ཏྱ་ཡ་པྲ་
[75a]
[75a.1]དྱ་ཡ་བ་ཏཱི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རྐྱེན་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་ནཾ་ག་ནེ་ཨ་ནཾ་ག་བ་ཏཱི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ལུས་
[75a.2]མེད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨེ་ཀ་ཨེ་ཀ་བ་ཏི་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་གཅིག་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
[75a.3]ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བཱ་རེ་བཱ་ར་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཕ་རོལ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤི་ཁི་ཤི་ཁ་བ་ཏཱི་ཏཱ་རེ་
[75a.4]ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་གཙུག་ཕུད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤུདྡྷེ་ཤུདྡྷ་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་དག་པ་ལྡན་མ་ཞེས་བྱ་བའོ། །ན་མོ་
[75a.5]རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བི་ཤུདྡྷེ་བི་ཤུདྡྷ་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་རྣམ་དག་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་
[75a.6]ཧཱ་སཏྭཱ་ཡ། ཏདྱ་ཐཱ། ཤུ་བྷེ་ཤུ་བྷ་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་དགེ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏྲཱ་སེ་ཏྲཱ་ས་ནི། ཏཱ་རེ་ཏཱ་རེ་ཏུཏྟཱ་རེ་སྭཱ་ཧཱ། འཕགས་
[75a.7]མ་སྒྲོལ་མ་སྐྲག་བྱེད་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མཱ་རྒེ་མཱརྒ་བ་ཏཱི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ལམ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་
[75b]
[75b.1]ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱ་ཡུ་ཥེ། ཨཱ་ཡུ་ཥ་བ་ཏཱི་ཏཱ་རེ་བྷ་ག་བ་ཏི་སྭཱ་ཧཱ། འཕགས་མ་སྒྲོལ་མ་ཚེ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨུ་ད་ཀེ་ཨུ་ད་ཀ་
[75b.2]བ་ཏཱི། ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཆུ་བོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བིགྷྣ་བིགྷྣ་བ་ཏཱི། ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་བགེགས་ཅན་མ་ཞེས་བྱ་བའོ། །
[75b.3]ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀཱ་ཤེ་ཀཱ་ཤ་བ་ཏཱི་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་གསལ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
[75b.4]སཏྭཱ་ཡ། ཏདྱ་ཐཱ། བཛྲེ་བཛྲ་བ་ཏཱི་ཏུ་རེ་སྭཱ་ཧཱ། འཕགས་མ་སྒྲོལ་མ་རྡོ་རྗེ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ལོ་ཀི་ལོ་ཀ་བ་ཏཱི་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་འཇིག་རྟེན་
[75b.5]ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པྲཧྨེ། པྲཧྨ། བ་ཏཱི་ཏཱ་རེ། ཏཱ་ར་བ་ཏཱི་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཚངས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
[75b.6]ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མཻ་ཏྲི་མཻ་ཏྲ་བ་ཏཱི་ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བྱམས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བྷ་
[75b.7]དྲེ་བྷ་དྲ་བ་ཏཱི་ཏུཏྟཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་བཟང་པོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། གྷོ་ཥེ། གྷོ་ཥ་བ་ཏཱི། ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་དབྱངས་ལྡན་
[76a]
[76a.1]མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སུ་རེ་སུ་ར་བ་ཏཱི། ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ལྷ་དང་ལྡན་མ་ཞེས་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
[76a.2]ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བོ་དྷི་བོ་དྷ་བ་ཏཱི་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་རྟོགས་པ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ག་ག་ནེ། ག་ག་ན། བ་ཏཱི་ཏཱ་རེ་
[76a.3]སྭཱ་ཧཱ། འཕགས་མ་སྒྲོལ་མ་ནམ་མཁའ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བཱི་རེ་བཱི་ར་བ་ཏཱི་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དཔའ་མོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་
[76a.4]ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཧི་ར་ཎྱེ། ཧི་ར་ཎྱ་བ་ཏཱི་རུ་རུ་ཏུ་རུ་སྭཱ་ཧཱ། འཕགས་མ་སྒྲོལ་མ་དབྱིག་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[76a.5]ཏདྱ་ཐཱ། དྷ་ནེ་དྷ་ན་བ་ཏཱི། ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་ནོར་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དི་བྱེ་དི་བྱ་བ་ཏཱི་ཏཱ་རེ་ཏཱ་རེ་ཏུ་རུ་སྭཱ་ཧཱ། འཕགས་མ་སྒྲོལ་མ་བརྩེ་བ་ལྡན་
[76a.6]མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨརྷ་ཏེ་ཨརྷ་བ་ཏཱི་ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་མཆོད་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། 
[76a.7]བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་བྷ་ཡེ་ཨ་བྷ་ཡ་བ་ཏཱི། ཏཱ་རེ་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་མི་འཇིགས་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པདྨེ་པདྨ་བ་ཏཱི། 
[76b]
[76b.1]ཏཱ་རེ་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་པདྨ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤྲི་ཡེ་ཤྲི་ཡ་བ་ཏཱི། ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་དཔལ་ལྡན་མ་ཞེས་བྱ་བའོ། །ན་མོ་རཏྣ་ཏྲ་
[76b.2]ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བྷཱ་སེ་བྷཱ་ས་བ་ཏཱི་ཏཱ་རེ་བྷ་ག་བ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་ཚུལ་ཁྲིམས་ཀྱི་མཐུ་སྟོབས་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[76b.3]ཏདྱ་ཐཱ། དཱ་ནེ་དཱ་ཏ་པྲ་བྷེ། དཱ་ཏཱ། ཏཱ་རེ་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་སྦྱིན་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤཱི་ལེ་ཤཱི་ལ་པྲ་བྷེ་ཏཱ་ར་ཏཱ་རེ་སྭཱ་ཧཱ། འཕགས་མ་སྒྲོལ་མ་ཚུལ་
[76b.4]ཁྲིམས་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀྦཱནྟི་ཀྵཱནྟ་པྲ་བྷེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བཟོད་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་
[76b.5]དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བཱིརྱེ་བཱིརྱ་པྲ་བྷེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བརྩོན་འགྲུས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡ་ཡཱ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷྱ་ནེ། དྷྱ་ན་པྲ་བྷེ་ཏུཏྟཱ་རེ་ཏུཏྟཱ་རེ་སྭཱ་ཧཱ། འཕགས་
[76b.6]མ་སྒྲོལ་མ་བསམ་གཏན་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པྲ་ཛྙེ་པྲཛྙ། པྲ་བྷེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཤེས་རབ་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་
[76b.7]བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨུ་པཱ་ཡེ། ཨུ་པཱ་ཡ། པྲ་བྷེ། ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཐབས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། 
[77a]
[77a.1]བེ་དྷྱེ་ཡ། བེདྷྱ་བྲ་བྷེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་འབིགས་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སྭ་བྷཱ་བེ། སྭ་བྷཱ་བ། ཏཱ་རེ་སྭཱ་ཧཱ། འཕགས་མ་སྒྲོལ་མ་རང་
[77a.2]བཞིན་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མེ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཾ་གྷེ་སཾ་གྷ་པྲ་བྷེ་ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་དགེ་འདུན་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
[77a.3]སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷརྨེ་དྷརྨ་བྲ་བྷེ་ཏུཏྟཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཆོས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བུདྡྷེ་བུདྡྷ་པྲ་བྷེ་ཏུཏྟཱ་རེ་ཏཱ་རེ་ཏཱ་རེ་སྭཱ་ཧཱ། འཕགས་མ་
[77a.4]སྒྲོལ་མ་སངས་རྒྱས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱི་ཤེ་ཨཱི་ཤཱ་པྲ་བྷེ་ཏཱ་རེ་སྭཱ་ཧཱ། འཕགས་མ་སྒྲོལ་མ་དབང་པོའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་
[77a.5]ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྲྀཌྷི་དྲྀཌྷི་པྲ་བྷེ་དྲྀ་ཌྷ། པྲ་བྷེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་བརྟན་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤཀྟེ་ཏྟ་རེ། ཤིཀྐ་པྲ་བྷེ་ཏཱ་རེ་ཏཱ་རེ་སྭཱ་ཧཱ། 
[77a.6]འཕགས་མ་སྒྲོལ་མ་ནུས་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་བྱ་ཡ་ཏཱ་རེ་ཨ་བྱ་ཡ་པྲ་བྷེ་ཏཱ་ར་ཏཱ་རེ་སྭཱ་ཧཱ། འཕགས་མ་སྒྲོལ་མ་མི་ཟད་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
[77a.7]ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ནི་རཉྫ་ནི་ཏཱ་རེ། ནི་རཉྫ་ན་པྲ་བྷེ། ནི་རཉྫ་ན་པྲ་བྷེ་ཏུཏྟཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་མིག་སྨན་མེད་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[77b]
[77b.1]ཡ། མ་ཧཱ་སཏྭཱ་ཡ། ཏདྱ་ཐཱ། སཱུཀྵྨེ་ཏཱ་རེ། སཱུཀྵྨ་བྲ་བྷེ། སཱུཀྵྨ་པྲ་བྷེ་ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་འོད་ཕྲ་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་བ་ཡ་བེ་ཏཱ་རེ། ཨ་བ་ཡ་བ་པྲ་བྷེ། 
[77b.2]ཏཱ་རེ་ཏཱ་རེ། ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཆ་ཤས་ཀྱི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མཱརྒེ་མཱརྒ་པྲ་བྷེ། ཏཱ་རེ་ཏཱ་ར་ཡ། བྷ་ག་བ་ཏི་སྭཱ་ཧཱ། འཕགས་མ་སྒྲོལ་མ་ཡམ་གྱི་འོད་ཅེས་
[77b.3]བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དུཿཁེ་དུཿཁ་པྲ་བྷེ་ཏཱ་རེ་ཏ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་སྡུག་བསྔལ་རབ་བསལ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
[77b.4]སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷ་ནྱེ་དྷ་ནྱ་པྲ་བྷེ། དྷྱ་ནྱེ་ཏུ་རེ་སྭཱ་ཧཱ། འཕགས་མ་སྒྲོལ་མ་འབྲུའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱ་བ་ར་ཎེ། ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་
[77b.5]ཀུན་ཏུ་སྒྲིབ་པའི་འོད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ། ཏཱ་རེ། དྷརྨེ་དྷརྨེ། དྷརྨ་ཨ་བ་བྷཱ་སེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཆོས་ཀྱི་ཀུན་ཏུ་སྣང་བ་ཞེས་བྱ་བའོ། །ན་མོ་
[77b.6]རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཾ་གྷེ། སཾ་གྷ་ཏཱ་རེ། སཾ་གྷ་ཨ་བ་བྷཱ་སེ། ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དགེ་འདུན་ཀུན་ཏུ་སྣང་བ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་
[77b.7]ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བུདྡྷེ་བུདྡྷ་ཏཱ་རེ། བུདྡྷ་ཏེ་ཛེ་ཏུ་རེ་སྭཱ་ཧཱ། འཕགས་མ་སྒྲོལ་མ་སངས་རྒྱས་ཀུན་ཏུ་སྣང་བ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨུ་པཱ་ཡེ། ཨུ་པཱ་ཡ། 
[78a]
[78a.1]ཏཱ་རེ་ཨུ་པཱ་ཡ་ཏེ་ཛེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཐབས་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པཱ་རེ་པཱ་རེ་ཏ་རེ་པཱ་ར་ཏེ་ཛེ་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་
[78a.2]ཕ་རོལ་གྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཀྵ་ཡ་ཨཀྵ་ཡ་ཏེ་ཛེ། ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་གཟི་བརྗིད་མི་ཟད་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་
[78a.3]ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དཱ་ནེ་དཱ་ན་ཏཱ་རེ་དཱ་ན་ཏེ་ཛེ་ཏུཏྟཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་སྦྱིན་པའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[78a.4]ཏདྱ་ཐཱ། ཤཱི་ལེ་ཤཱི་ལ། ཏཱ་རེ་ཤཱི་ལ་ཏེ་ཛེ་ཏུཏྟཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཚུལ་ཁྲིམས་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀྵཱནྟེ་ཀྵཱནྟ་ཏཱ་རེ་ཀྵཱནྟ་ཏེ་ཛེ་ཏུ་རེ་
[78a.5]སྭཱ་ཧཱ། འཕགས་མ་སྒྲོལ་མ་བཟོད་པའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མཧཱ་སཏྭཱ་ཡ། ཏདྱ་ཐཱ། བཱིརྱ། བཱིརྱ་ཏཱ་རེ། བཱིརྱ་ཏེ་ཛེ་ཏུ་རེ་སྭཱ་ཧཱ། འཕགས་མ་སྒྲོལ་མ་བརྩོན་འགྲུས་ཀྱི་གཟི་བརྗིད་ཅེས་
[78a.6]བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷྱཱ་ནེ་དྷྱཱ་ན་ཏཱ་རེ་དྷྱ་ན་ཏེ་ཛེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བསམ་གཏན་གྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
[78a.7]ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པྲཛྙེ་པྲ་ཛྙེ་ཏཱ་རེ་པྲ་ཛྙེ་ཏེ་ཛེ་ཏུ་རེ་ཏུ་རེ་ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་ཤེས་རབ་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་
[78b]
[78b.1]ཐཱ། པྲ་བྷེ། པྲ་བྷ་ཏེ་ཛེ་ཏཱ་རེ་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་འོད་ཟེར་གྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མ་དྷྱེ། མ་དྷྱ་ཏཱ་རེ། ཏུ་རེ་ཏུ་རེ། ཏཱ་རེ་ཏཱ་རེ་སྭཱ་ཧཱ། འཕགས་མ་
[78b.2]སྒྲོལ་མ་དབུ་མའི་སྒྲོལ་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ནིར་མ་ལེ། ནིར་མ་ལ། ཏཱ་རེ། ནིར་མ་ལེ་ཏེ་ཛེ། ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་གཟི་བརྗིད་དྲི་མ་མེད་པ་ཞེས་བྱ་བའོ། །
[78b.3]ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤུདྡྷེ། ཤུདྡྷ་ཧཱ་རེ་ཤུདྡྷ་ཏེ་ཛེ་ཏུ་རེ་སྭཱ་ཧཱ། འཕགས་མ་སྒྲོལ་མ་དག་པའི་སྒྲོལ་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[78b.4]ཡ། མ་ཧཱ་སཏྭཱ་ཡ། ཏདྱ་ཐཱ། སི་ཏེ་སི་ཏེ་ཏཱ་རེ། སི་ཏཱ་ཏེ་ཛེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དཀར་བའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མཾ་ག་ལྱེ་མཾ་ག་ལྱ། མཾ་ག་ལ་
[78b.5]ཏེ་ཛེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བཀྲ་ཤིས་པའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བོ་དྷི་བོ་དྷ་ཏཱ་རེ་བོ་དྷི་ཏེ་ཛེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བྱང་ཆུབ་ཀྱི་གཟི་
[78b.6]བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ནི་རྀ་ཎེ་རྀ་ཎེ་ནི་རྀ་ཎ་ཏཱ་རེ། ནི་རྀ་ཎ་ཏེ་ཛེ་ཏུ་རེ་སྭཱ་ཧཱ། འཕགས་མ་སྒྲོལ་མ་བུ་ལོན་མེད་པའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་
[78b.7]བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བེ་གེ་བེ་ག་བ་ཏི་ཏེ་ཛེ་ཏུ་རཻ་ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་ཤུགས་ཀྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། 
[79a]
[79a.1]སཱཔྣེ། སྭཔྣ་ཏཱ་རེ། སྭཔྣ་ཏེ་ཛེ་ཏུ་རེ་ཏུ་རེ། ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་རྨི་ལམ་གྱི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭཱ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་ནཏྣེ། ཨ་ནནྟ་ཏ་རེ་ཨ་ནནྟ་ཏེ་ཛེ་ཏུ་རེ་ཏུ་རེ་
[79a.2]སྭཱ་ཧཱ། འཕགས་མ་སྒྲོལ་མ་གཟི་བརྗིད་མཐའ་ཡས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། གནྡྷེ་གནྡྷ་ཏ་རེ། གནྡྷ་ཏེ་ཛེ། ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དྲིའི་གཟི་བརྗིད་ཅེས་བྱ་བའོ། །
[79a.3]ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མོ་ཧ་ནི་མོ་ཧ་ནི་ཏཱ་རེ་ཏེ་ཛེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རྨོངས་བྱེད་མའི་གཟི་བརྗིད་ཅེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
[79a.4]སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་ར་བུདྡྷ་མ་ཏི་ཏུ་རེ་སྭཱ་ཧཱ། འཕགས་མ་སྒྲོལ་མ་སངས་རྒྱས་ཀྱི་བློ་གྲོས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་དྷརྨ་མ་ཏེ་ཏུཏྟཱ་རེ་ཧཱ་རེ་ཏཱ་ར་མ་ཏི་སྭཱ་ཧཱ། 
[79a.5]འཕགས་མ་སྒྲོལ་མ་ཆོས་ཀྱི་བློ་གྲོས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་ར་སཾ་གྷེ་སཾ་གྷ་ཏཱ་རེ་སཾ་གྷ་མ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་དགེ་འདུན་ལྡན་མ་ཞེས་བྱ་བའོ། །ན་མོ་
[79a.6]རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། མཻ་ཏྲེ་ཏཱ་རེ། མཻ་ཏྲ་ཏུ་རེ། མཻ་ཏྲ་མ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་བྱམས་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
[79a.7]སཏྭཱ་ཡ། ཏདྱ་ཐཱ། ཀུ་སུ་མེ་ཏཱ་རེ། ཀུ་སུ་མ་དྷརྨེ་ཏཱ་རེ། ཀུ་སུ་མ་མ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་མེ་ཏོག་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བྷ་དྲེ་ཏཱ་རེ། བྷ་དྲ་དྷརྨེ་ཏུཏྟཱ་རེ་ཏུ་རེ་བྷ་དྲ་བ་ཏཱི་
[79b]
[79b.1]ཏཱ་རེ་སྭཱ་ཧཱ། །འཕགས་མ་སྒྲོལ་མ་བཟར་བོ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱ་ཌྷེ་ཏཱ་རེ། ཨཱ་ཌྷེ་ཏུཏྟཱ་རེ་ཏུ་རེ་མ་ཏི་སྭཱ་ཧཱ། འཕགས་མ་སྒྲོལ་མ་འབྱོར་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་
[79b.2]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། གྲྀ་ཧེ་ཏཱ་རེ་གྲྀ་ཧ་མ་ཏི་ཏཱ་རེ་ཏུཏྟཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཁྱིམ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དེ་བེ་ཏཱ་རེ། དེ་བ་མ་ཏི་ཏཱ་རེ་ཏཱ་
[79b.3]རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ལྷ་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། རྀ་ཛུ་ཀ་ཏཱ་རེ་རྀ་ཛུ་དྷརྨ་ཏཱ་རེ་རྀ་ཛུ་ཀ་མ་ཏི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དྲང་པོ་དང་ལྡན་མ་ཞེས་བྱ་བའོ། །ན་མོ་
[79b.4]རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཽ་མྱེ་ཏཱ་རེ་སཽ་མྱ་དྷརྨེ་ཏཱ་རེ་ཏུཏྟཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཟླ་བ་ཉིད་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། 
[79b.5]སཏྭེ་ཏཱ་རེ་སཏྭེ་ཏུཏྟཱ་རེ། ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་སྙིང་སྟོབས་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀུ་རུ་ཏཱ་རེ། སུ་རུ་ཏཱ་རེ་ཀྵ་ཡ་མ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་མི་ཟད་པ་དང་ལྡན་
[79b.6]མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བི་པུ་ལ་ཏཱ་རེ། བི་པུ་ལ་དྷརྨ་ཏཱ་རེ། བི་པུ་ལ་དྷརྨ་བ་ཏཱི་ཏཱ་རེ་སྭཱ་ཧཱ། འཕགས་མ་སྒྲོལ་མ་ཡངས་པའི་ཆོས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
[79b.7]ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏེ་ཛེ་ཏཱ་རེ། ཏེ་ཛ་བ་ཏཱི་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་གཟི་བརྗིད་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བི་དྷི་བ་ཏེ་ཏཱ་རེ། བིདྷི་བ་ཏེ་ཏཱ་རེ། བི་དྷ་
[80a]
[80a.1]པ་ཏཱི་ཏཱ་རེ་སྭཱ་ཧཱ། འཕགས་མ་སྒྲོལ་མ་ཆོ་ག་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དཱ་ནེ་དཱ་ན་ཏཱ་རེ་དཱ་ན་པ་ཏི་ཏཱ་རེ་ཏུ་ཏཱ་རེ། ཏུཏྟཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་སྦྱིན་པའི་བདག་པོ་ཞེས་བྱ་བའོ། །
[80a.2]ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨུ་པཱ་ཡེ་ཏཱ་རེ། ཨུ་པཱ་ཡ་སཏྭཱ་ཏཱ་རེ། ཨུ་པཱ་ཡ་ཏཱ་རེ་ཏུ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་ཐབས་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་
[80a.3]སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤཱི་ལེ་ཏཱ་རེ་ཏུཏྟཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་ཚུལ་ཁྲིམས་དང་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀྵཱནྟི་བ་ཏཱི་ཏཱ་ར་ཏཱ་རེ་ཏུཏྟཱ་རེ་ཏུཏྟཱ་རེ། ཏུ་རེ་ཏུ་རེ་སྭཱ་ཧཱ། འཕགས་
[80a.4]མ་སྒྲོལ་བཟོད་པ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཤུ་བྷེ་ཏཱ་རེ་ཏུཏྟཱ་རེ་ཏཱ་རེ་ཏུ་རེ་ཏུ་རེ་ཤུ་བྷ་མ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་མ་དགེ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་
[80a.5]བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སཱུརྱ་ཏཱ་རེ་ས་མཱ་ན་ཏུཏྟཱ་རེ་ཏུ་རེ་ཏུ་རེ་ཏཱ་རེ། སཱུརྱ་མ་ཏི་ཏཱ་རེ་སྭཱ་ཧཱ། འཕགས་མ་སྒྲོལ་ཉི་མ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཙནྡྲ་
[80a.6]ཏཱ་རེ་ཙནྡྲ་ས་མེ་ཏཱ་རེ་ཏཱ་རེ་ཙནྡྲ་བྷི་ས་མེ་ཏཱ་རེ་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཟླ་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཛྭ་ལི་ནི་ཏཱ་རེ། ཛྭ་ལ་ས་མེ་ཏཱ་རེ། ཛྭ་ལ་བ་ཏཱི་ཏཱ་རེ་སྭཱ་ཧཱ། འཕགས་མ་སྒྲོལ་མ་
[80a.7]འབར་བ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བྲཧྨེ་ཏཱ་རེ། བྲཧྨེ་ས་མེ་ཏཱ་རེ། བྲཧྨ་ཎི་ས་མེ་ཏཱ་རེ་བྲཧྨ་མ་ཏི་ཏུ་རེ་སྭཱ་ཧཱ། འཕགས་མ་སྒྲོལ་མ་ཚངས་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
[80b]
[80b.1]ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨིནྡྲེ་ཏཱ་རེ། ཨིནྡྲ་ས་མེ་ཏཱ་རེ། ཨིནྡྲ་པ་ཏི་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དབང་པོའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨནྣ་ཏཱ་རེ་ཨནྣ་བ་ཏི་ཏཱ་
[80b.2]རེ་ཏཱ་རེ་ཏུཏྟཱ་རེ་སྭཱ་ཧཱ། འཕགས་མ་སྒྲོལ་མ་ཟས་ཀྱི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏ་ཤཱ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱ་ཀཱ་ཤེ་ཏཱ་རེ། ཨཱ་ཀཱ་ཤ་པ་ཏི་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཀུན་ནས་གསལ་བའི་བདག་མོ་ཞེས་བྱ་བའོ། །ན་
[80b.3]མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ག་ག་ནེ་ཏཱ་རེ་ག་ག་ན་བ་ཏི་ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ནམ་མཁའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། 
[80b.4]ཏདྱ་ཐཱ། ཛ་ཡེ་ཏཱ་རེ་ཛ་ཡ་པ་ཏཱི་ཏཱ་རེ། ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རྒྱལ་བའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སརྦ་དེ་བ་ཏཱ། སྭ་རེ་ཏཱ་རེ་ཨ་བྷི་སྭ་ར་པ་ཏི་ཏཱ་རེ་ཏུ་རེ་ཏུ་རེ་ཏཱ་རེ་སྭཱ་ཧཱ། 
[80b.5]འཕགས་མ་སྒྲོལ་མ་འོད་གསལ་གྱི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པྲ་དྷཱ་ན་པྲ་ཏི་ཏཱ་རེ། པྲ་དྷཱ་ནི། ཏཱ་རེ་ཏུ་རེ་ཏུ་རེ་པྲ་དྷཱ་ན་པ་ཏི་སྭཱ་ཧཱ། འཕགས་མ་སྒྲོལ་མ་གཙོ་བོ་ཞེས་བྱ་བའོ། །ན་མོ་རཏྣ་
[80b.6]ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སརྦ་དེ་བ་ཏ་རེ་སརྦ་དེ་བ་པ་ཏི་ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ལྷ་ཐམས་ཅད་ཀྱི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་
[80b.7]སཏྭཱ་ཡ། ཏདྱ་ཐཱ། ས་མནྟེ་ཏཱ་རེ། ས་མནྟཾ་བ་ཏི་ཏཱ་རེ། ས་མནྟ་མ་ཏི། ཏཱ་རེ་ཏུ་རེ་ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་ཀུན་ཏུ་ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ས་མྲྀ་དྷརྨ་ཏི་ཏཱ་རེ་ཏུ་རེ་ཏུ་རེ་ཏཱ་ར་ཡ་ཏཱ་རེ་
[81a]
[81a.1]ཏ་རེ་སྭཱ་ཧཱ། འཕགས་མ་སྒྲོལ་མ་ཡང་དག་པར་བསགས་པའི་བདག་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨཱི་ཤེ་ཏཱ་རེ་ཨཱི་ཤྭ་ཏི་ཏཱ་རེ་ཏཱ་རེ་ཏུ་ཏེ་ཨཱི་ཤ་ཏཱ་རེ་སྭཱ་ཧཱ། འཕགས་མ་སྒྲོལ་མ་དབང་
[81a.2]ལྡན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་ཏཱ་རེ་ཏཱ་རེ་སུ་ཏཱ་རེ་སྭཱ་ཧཱ། འཕགས་མ་སྒྲོལ་མ་ལེགས་པའི་སྒྲོལ་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[81a.3]མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་བྷ་ག་བ་ཏེ། བྷ་ཡ་མོ་ཙ་ན་ཏྲཱ་སེ་ཏྲཱ་ས་ཡ། ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་འཇིགས་པ་གྲོལ་མ་ཞེས་བྱ་བའོ། །ན་མོ་རཏྣ་ཏྲ་ཡ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། ཨཱ་རེ་ཨཱ་རེ་ཏུཏྟཱ་རེ་ཏུཏྟཱ་རེ་
[81a.4]ཏུ་རེ་སྭ་ཧཱ། འཕགས་མ་སྒྲོལ་མ་དཔའ་མོ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། ཏཱ་ར་ཡ། བོ་ཏཱ་རེ། མ་ཧཱ་བྷ་ཡ། ཏཱ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་འཇིགས་པ་ཆེན་པོ་ལས་གྲོལ་བར་བྱེད་
[81a.5]མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་ར་ཎི། ནི་ར་བི་ཀལྤེ་ཏཱ་རེ། ནིར་བི་ཀལྤ་ས་མུངྒ་ཏེ་ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རྣམ་པར་རྟོག་པ་མེད་པ་ཞེས་བྱ་བའོ། །ན་མོ་རཏྣ་ཡཱ་ཡ། ན་མ་ཨཱརྱ་
[81a.6]ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བུདྡྷ་ཀལྤེ་ཏཱ་རེ་བུདྡྷ་ཀལྤ་ནིརྱཱ་ཏེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་སངས་རྒྱས་བརྟག་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ་དྷརྨ་
[81a.7]ཀལྤེ་ཏཱ་རེ། དྷརྨ་ཀལྤ་ནི་རྱ་ཏེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཆོས་ཀྱི་བརྟག་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་སཾ་གྷ་ཀལྤེ་ཏཱ་རེ། སཾ་གྷ་ཀལྤ་ནིརྱཱ་ཏེ་ཏུ་རེ་སྭཱ་ཧཱ། འཕགས་མ་སྒྲོལ་མ་དགེ་
[81b]
[81b.1]འདུན་བརྟག་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སྭ་ཏེ་བྷ་ག་བ་ཏེ་ཏཱ་རེ། ཨ་བྷ་བེ་ཏཱ་རེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དངོས་པོ་མེད་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
[81b.2]ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཨ་བྷ་བ་དཱ་ནེ་ཏཱ་རེ་ཏཱ་རེ། ཀུ་ཏཱ་རེ། ཀུ་རུ་ཀུ་རུ། མུ་རུ་མུ་རུ་སྭཱ་ཧཱ། འཕགས་མ་སྒྲོལ་མ་ཐམས་ཅད་ཀྱི་རང་བཞིན་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། 
[81b.3]སརྦ་བྷ་བེ་ཏཱ་རེ། སརྦ་སྭ་ནིརྱཱ་ཏེ་ཏཱ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་རང་ཐམས་ཅད་ངེས་པར་འབྱུང་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སརྦ་ཨཾ་གེ་ར་ཏཱ་རེ། སརྦ་རི་ཇུ་ཀི་ཏཱ་རེ་ཏཱ་རེ་སྭཱ་ཧཱ། འཕགས་
[81b.4]མ་སྒྲོལ་མ་དང་པོའི་ཆོས་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སརྦ་པཱ་ར་མི་ཏཱ་ཏཱ་རེ། སརྦ་བཱ་རཱ་མི་ཏཱ་ནིརྱཱ་ཏེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཐམས་ཅད་ཀྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། 
[81b.5]ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སརྦ་དཱ་ནེ་ཏཱ་རེ་ཏཱ་རེ། སརྦ་དཱ་ན་པཱ་ར་མི་ཏཱ་ནི་ཏཱ་ནིརྱཱ་ཏེ་ཏུ་རེ་ཏུ་ར་སྭཱ་ཧཱ། འཕགས་མ་སྒྲོལ་མ་སྦྱིན་པ་ཐམས་ཅད་ཀྱི་ཕ་རོལ་ཏུ་ཕྱིན་པའོ། །ན་མོ་རཏྣ་ཏྲཾ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། 
[81b.6]མ་ཧཱ་སཏྭཱ་ཡ། ཏདྱ་ཐཱ། ཤཱི་ལེ་ཏཱ་རེ། ཤཱི་ལ་བླ་ར་མི་ཏཱ། ཏཱ་རེ་ཏུ་རེ་ཏུ་རེ་ཤཱི་ལ་པཱ་ར་མི་ཏཱ། ནིརྱཱ་ཏེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཀྵཱ་ནྟེ་ཏཱ་རེ། ཀྵཱནྟེ་པཱ་ར་མི་ཏེ་ཏཱ་རེ། ཀྵཱནྟེ་པཱ་
[81b.7]ར་མི་ཏཱ་ནིརྱཱ་ཏེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་བཟོད་པའི་ཕ་རོལ་ཏུ་ཕྱིན་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། བཱིརྱ་ཏཱ་རེ། བཱིརྱ་པཱ་ར་མི་ཏཱ་ཏཱ་རེ། བཱིརྱ་པ་ར་མི་ཏཱ་ནིརྱཱ་ཏེ་ཏུ་རེ་སྭཱ་ཧཱ། འཕགས་མ་སྒྲོལ་མ་བརྩོན་འགྲུས་
[82a]
[82a.1]ཀྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། དྷྱཱ་ནེ་ཏཱ་རེ་དྷྱཱ་ན་པཱ་ར་མི་ཏཱ་ཏཱ་རེ། དྷྱཱ་ན་པཱ་ར་མི་ཏཱ་ནིརྱཱ་ཏེ་ཏུ་རེ་སྭཱ་ཧཱ། འཕགས་མ་སྒྲོལ་མ་བསམ་གཏན་གྱི་ཕ་རོལ་ཏུ་ཕྱིན་མ་ཞེས་བྱ་
[82a.2]བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། པྲཛྙཱ་ཏཱ་རེ་པྲཛྙཱ་པཱ་ར་མི་ཏཱ་ཏཱ་རེ། པྲཛྙཱ་པཱ་ར་མི་ཏཱ་ནིརྱཱ་ཏེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཤེས་རབ་ཀྱི་ཕ་རོལ་ཏུ་ཕྱིན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་
[82a.3]ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། སརྦ་པཱ་ར་མི་ཏཱ། ནིརྱཱ་ཏེ་ཏུ་རེ་ཏུ་རེ། སརྦ་དྷརྨྨ་ཨ་བ་བྷཱ་ཝ། སརྦ་པཱ་ར་མི་ཏེ་ཏུ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་ཕ་རོལ་ཏུ་ཕྱིན་པ་ཐམས་ཅད་ཀྱི་ཆོས་ངེས་པར་འབྱུང་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་
[82a.4]ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ། སརྦ་བུདྡྷཱ་ནིརྱཱ་ཏེ་ཏུ་རེ་ཏུ་རེ་སརྦ་བུདྡྷ་པཱ་ར་མི་ཏེ་ཏུ་རེ་ཏཱ་རེ་སྭཱ་ཧཱ། འཕགས་མ་སྒྲོལ་མ་སངས་རྒྱས་ཐམས་ཅད་ཀྱི་ཕ་རོལ་ཏུ་ཕྱིན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་
[82a.5]ཧཱ་སཏྭཱ་ཡ། ཏདྱ་ཐཱ། སརྦ་དྷརྨེ་ཏཱ་རེ་སརྦ་དྷརྨ་ནིརྱཱ་ཏེ་ཏཱ་རེ་ཏཱ་རེ་སརྦ་དྷརྨ་ནིརྱཱ་ཏེ་ནི་བ་ར་ཎི་བ་ར་ཎི་ཏཱ་རེ་སྭཱ་ཧཱ། འཕགས་མ་སྒྲོལ་མ་ཆོས་ཐམས་ཅད་ཀྱི་ཕ་རོལ་ཏུ་ཕྱིན་མ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་སཾ་
[82a.6]གྷེ། སཾ་གྷེ་ཏཱ་རེ་ཏུ་རེ། སརྦ་སཾ་གྷ་དྷརྨ་ནིརྱཱ་ཏེ་ཏུ་རེ་སཾ་གྷ། པཱ་ར་མི་ཏེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་དགེ་འདུན་ཐམས་ཅད་ཀྱི་ཕ་རོལ་ཏུ་ཕྱིན་པ་ཞེས་བྱ་བའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཏཱ་རེ་ཏཱ་རེ། སརྦ་པཱ་ར་མི་ཏཱ་ཏཱ་རེ། 
[82a.7]སརྦ་དྷརྨེ་ཏཱ་རེ། སརྦ་རི་ཛུ་ཀ་དྷརྨ་ནིརྱཱ་ཏེ་ཏུ་རེ་ཏུ་རེ་ཨ་ན་བྷི་ལཱ་བྱ་ཏཱ་རེ་ཏཱ་རེ་ཏུ་རེ་ཏུ་རེ་སྭཱ་ཧཱ། འཕགས་མ་སྒྲོལ་མ་མངོན་པར་བརྗོད་པར་བྱར་མེད་པ་ཞེས་བྱ་བའི་སྒྲོལ་མ་འདི་རྣམས་ཆོས་ཐམས་ཅད་ངེས་པར་འབྱུང་བ་རང་བཞིན་མེད་ཅིང་མངོན་པར་བརྗོད་པར་བྱར་མེད་པ། དོན་ཐམས་ཅད་
[82b]
[82b.1]སྒྲུབ་པར་བྱེད་པ། ནད་ཐམས་ཅད་གསོ་བར་བྱེད་པ། ཐམས་ཅད་དུ་བཀླགས་པས་གྲུབ་པ། འཇིགས་པ་ཐམས་ཅད་དང་། ཉེ་བར་འཚེ་བ་ཐམས་ཅད་ལས་ཕྲན་ཚེགས་ཐམས་ཅད་ལ་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་སྒྲུབ་པར་བྱེད་དོ། །འདི་རྣམས་ཀྱི་ཆོ་ག་ཕྱོགས་ཙམ་སྟོན་པར་འགྱུར་ཏེ། 
[82b.2]དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ཏེ་གསོ་སྦྱོང་ལ་གནས་པའམ། གསོ་སྦྱོང་མེད་པས་ཀྱང་རུང་སྟེ། དྲི་དང་མེ་ཏོག་ལ་སོགས་པ་རྣམས་ཀྱིས་ཉི་མ་རེ་རེ་ལ་མཆོད་པ་བྱས་ནས་འབུམ་ཕྲག་གཅིག་བཟླས་པར་བྱའོ། །མཐར་ཉིན་ཞག་གཅིག་སྨྱུང་བར་གནས་པས། རས་རིས་
[82b.3]སམ། སྐུ་གཟུགས་ཀྱི་སྤྱན་སྔར་ཀུ་ཤའི་ཁྲེས་ལ་ཉེ་བར་འདུག་སྟེ། ཇི་སྐད་གསུངས་པའི་རིམ་པས་བདག་ཉིད་ཁ་ཤར་དུ་ཕྱོགས་ཏེ། སྔར་བརྗོད་པའི་ཨ་ག་རུ་ནག་པོའི་ཡམ་ཤིང་སོར་བཞི་པའི་ཚད་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །རྟོག་
[82b.4]པའི་རྒྱལ་པོ་འདིའམ་གཞན་གང་རུང་དུ་སྒྲོལ་མའི་རིག་པས་བརྗོད་ཅིང་གྲོལ་བར་སྦྱོང་བ་ལ་རིག་པ་མཐའ་ཡས་པ་གྲུབ་པར་འགྱུར་རོ། །རས་རིས་གཞན་འདོད་ན་གསོ་སྦྱོང་ཅན་གྱིས་དཀར་པོའི་བཅོ་ལྔ་ལ་རིང་བསྲེལ་དང་བཅས་པའི་མཆོད་རྟེན་དུ་ས་ལ་མ་ལྷུང་བའི་བ་ལང་གི་ལྕི་བས་དཀྱིལ་འཁོར་
[82b.5]བྱུགས་ཏེ་མེ་ཏོག་དང་། བདུག་པ་དང་། མར་གྱི་མར་མེ་ལ་སོགས་པས་མཆོད་པ་བྱས་ནས་ཨུ་དུམ་བཱ་རའི་ཤིང་གིས་མེ་སྦར་ཏེ་ཚངས་པའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱ་སྟེ་ཙཱ་རུའི་བཟའ་བས་ཡིད་གཞུངས་པར་འགྱུར་རོ། །འོ་མའི་སྦྱིན་སྲེག་བྱས་པས་བྲམ་ཟེ་རྣམས་དབང་དུ་
[82b.6]འགྱུར་རོ། །ཙཱ་རུའི་བཟའ་བས་སྦྱིན་སྲེག་བྱ་སྟེ། རྒྱལ་རིགས་དབང་དུ་འགྱུར་རོ། །ནས་དང་ཞོ་བསྲེས་པ་དང་ཙཱ་རུ་དང་གཅིག་ཏུ་བྱས་ནས་སྦྱིན་སྲེག་བྱ་སྟེ། རྗེ་རིགས་དབང་དུ་འགྱུར་རོ། །དགྲ་ལ་བལྟས་ནས་བཟླས་པ་བྱ་སྟེ་རེངས་པར་འགྱུར་རོ། །ལན་བདུན་མངོན་པར་བསྔགས་
[82b.7]པའི་ཆུས་བྱབས་པས་ཐམས་ཅད་སེལ་བར་བྱེད་དོ། །དུག་ཐམས་ཅད་ལ་ཡང་ཉེ་བར་བྱབས་པས་སོ། །ཞུ་མཁན་གྱི་རིལ་བུ་ལན་བདུན་མངོན་པར་བསྔགས་པས་མིག་ནད་སེལ་བར་བྱེད་དོ། །ན་བ་ལ་སྐུད་པས་བཅིང་བར་བྱ་སྟེ། གདོན་ཐམས་ཅད་སེལ་བར་བྱེད་དོ། །གཙུག་
[83a]
[83a.1]ཏོར་བཅིངས་པས་བདག་ཉིད་སྲུང་བའོ། །ཐལ་བས་དཀྱིལ་འཁོར་བཅིང་བའོ། །བོང་པ་ལ་ལན་བདུན་བཟླས་པས་ཕྱོགས་བཅིང་བའོ། །བུད་མེད་བུ་མ་ཐོན་པ་ལ་ཏིལ་མར་ལ་ཡོངས་སུ་བཟླས་ནས་སྦྱིན་པར་བྱ་སྟེ། བདེ་བླག་ཏུ་བཙའ་བར་བྱེད་དོ། །རྨོངས་པས་
[83a.2]མངལ་གྱི་ཟླ་མཚན་གྱི་དུས་ལས་འདས་ན། ཁྲུས་བྱས་ནས་རྒྱུད་མཚུངས་པའི་འོ་མ་ལ་སྟོང་ཕྲག་བརྒྱད་མངོན་པར་བསྔགས་པར་བྱས་ནས་བཏུང་བར་སྦྱིན་པར་བྱའོ། །གཞན་གྱི་ཚད་དང་མར་བསྲེས་ནས་སྦྱིན་པར་བྱའོ། །དེ་ནས་བུ་བཙའ་བར་འགྱུར་རོ། །དེ་ནས་བུ་མང་པོ་འདོད་ན་
[83a.3]སྦྱིན་སྲེག་སྟོང་ཕྲག་བརྒྱད་བྱས་པའི་ཐལ་བ་དེས་ཆུའི་བུམ་པ་བཞི་དང་བསྲེས་པ་གཞག་པར་བྱའོ། །བརྒྱད་བརྒྱར་བཟླས་པའི་སྲད་བུས་ལག་པ་གཡས་པ་ལ་བཅིངས་ན་ཇི་སྲིད་དུ་སྨྲ་བ་ཐམས་ཅད་ཀྱི་མཆོག་ཏུ་འགྱུར་རོ། །གཞན་གྱིས་མི་ཐུབ་པའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱན་བྱས་ཏེ་
[83a.4]གཡུལ་དུ་གཞན་གྱིས་མི་ཐུབ་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་མདུད་པ་བྱས་ནས་ལན་བདུན་མངོན་པར་བསྔགས་པར་བྱས་ནས་ལག་པ་ལ་བཅིང་བར་བྱ་སྟེ་བརྟན་པ་དང་གཡོ་བར་བཅས་པའི་མངའ་བདག་ཏུ་འགྱུར་རོ། །དེ་ནས་དྲག་ཤུལ་ལ་ཉམས་པའི་མིང་ནས་
[83a.5]སྨོས་ཏེ་ལན་བདུན་མངོན་པར་བསྔགས་ནས་ཁྱོར་བའི་ཆུ་བཏུང་བར་སྦྱིན་པར་བྱ་སྟེ། ཤིབ་ཡང་ལངས་པར་བྱེད་དོ། །དེ་བཞིན་དུ་ཕྱོགས་བཞིར་མངོན་པར་བསྔགས་པར་བྱས་ནས་བཏུང་བར་སྦྱིན་པར་བྱ་སྟེ། འཇོག་པོའི་མཆེ་བས་ཟིན་པ་གང་འཚོ་བར་བྱེད་དོ། །ནུ་མའི་ཕུར་པ་དང་འབྲས་ལ་
[83a.6]ལན་བདུན་མངོན་པར་བསྔགས་པར་བྱས་ནས་བྱིན་པས་གྲོལ་བར་བྱེད་དེ། ཚོར་བ་མེད་པར་འགྱུར་རོ། །ཡམས་དང་ཉེ་བར་འཚེ་བ་དང་། གཡུལ་ལ་གྲོང་ཁྱེར་གྱི་དབུས་སམ། མཚན་མོ་མདའ་རྒྱང་གང་གི་ཚད་ཀྱིས་གཞིལ་ཉེ་བར་བྱུགས་ནས་དཀར་གཏོར་བྱིན་ཏེ། འོ་མ་ཅན་གྱི་ཡམ་
[83a.7]ཤིང་གིས་མེ་སྦར་ནས་འོ་མའི་སྲེག་བླུགས་སྟོང་ཕྲག་གིས་སྦྱིན་སྲེག་བྱ་སྟེ། ཡམས་ཉེ་བར་ཞི་བར་བྱེད་དོ། །དེ་ནས་ཉེ་བར་མ་ཞི་ན་དེ་ལས་གཞན་དུ་རེངས་པར་བསམས་པའི་དུས་སུ་བད་ཀན་མཐར་བྱེད་ཀྱི་ཡམ་ཤིང་གིས་མེ་སྦར་ནས་དོན་གྲུབ་ཀྱི་ཤིང་ལ་ཨཀྵ་དང་། ཏིལ་མར་གྱིས་
[83b]
[83b.1]བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ། འཕྲལ་དུ་ཡམས་ཐམས་ཅད་ཞི་བར་བྱེད་དོ། །ཆོ་ག་འདིས་དུག་འཆིང་ངོ་། །ཟློས་བཞིན་པས་ནི་སེམས་ཅན་ཐམས་ཅད་མཐོང་བར་བྱེད་དོ། །དེ་རྣམས་འདིའི་འབངས་སུ་འགྱུར་རོ། །ཀུཥྨཱ་ཎྜའི་ཡམ་ཤིང་གིས་སྦྱིན་སྲེག་སྟོང་ཕྲག་
[83b.2]བརྒྱད་བྱ་སྟེ། གྲུལ་བུམ་རྣམས་དབང་དུ་འགྱུར་རོ། །ཏིལ་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ། ཡི་དགས་དབང་དུ་འགྱུར་རོ། །དུར་ཁྲོད་དུ་བེ་ལ་དང་། ཁཎྜ་ཀའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཤ་ཟ་དབང་དུ་འགྱུར་རོ། །གནོད་སྦྱིན་དབང་དུ་བྱེད་པ་ལ་ཝ་ཊའི་ཡམ་
[83b.3]ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ། བརྗེད་བྱེད་དང་། གནོན་པོ་དབང་དུ་བྱེད་དོ། །བལ་གྱི་སྲེག་བླུགས་ཀྱི་སྦྱིན་སྲེག་སྟོང་ཕྲག་བརྒྱད་བྱའོ། །རིག་པས་བགེགས་རྣམ་པར་གཞོམ་པའི་དོན་དུ་སེང་ལྡེང་གི་རྩེ་མོ་ལ་རྣོན་པོའི་ཏིལ་
[83b.4]མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །གུ་གུལ་གྱི་རིལ་བུ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ། ལྷ་ཆེན་པོའི་རྗེས་སུ་འབྲང་བ་དང་། ལྷ་ཆེན་པོ་དབང་དུ་འགྱུར་རོ། །དཔའ་བོའི་རིན་གྱིས་ཉོས་པའི་ལྡོང་རོས་བླངས་ནས་རྒྱལ་པོའི་ཡམ་
[83b.5]ཤིང་གིས་མེ་སྦར་ནས་ཇི་སྲིད་མེ་དཔུང་དུ་གྱུར་པ་དེ་སྲིད་དུ་བཟླས་པར་བྱའོ། །དེ་ནས་རྒྱུད་མཚུངས་པའི་པ་སེར་སྐྱའི་འོ་མ་ལ་གཞོན་ནུ་མས་བསྲུབས་པའི་མར་དུ་བྱས་ནས། མར་དེ་ལ་གདབ་པར་བྱའོ། །དེ་བཞིན་དུ་ཞོས་གང་བའི་སྣོད་དང་། མར་དང་སྦྲང་རྩིས་གང་བའི་སྣོད་
[83b.6]ལ་ཡང་ངོ་། །དེ་ནས་སྲུང་བ་བྱས་ཏེ་ཟ་མ་ཏོག་ཏུ་བཞག་ནས་ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་ནམ། འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དུ་ཇི་ལྟར་འབྱོར་བའི་མཆོད་པ་བྱས་ནས་ཁ་
[83b.7]བྱང་དུ་མངོན་པར་ཕྱོགས་པས་སྣོད་བཞི་རུ་བཞག་ནས་ཇི་སྲིད་འགྲོ་བ་དང་། དུ་བ་འཐུལ་བའམ། འབར་བར་གྱུར་པ་དེ་སྲིད་དུ་བཟླས་པར་བྱའོ། །དབང་དུ་བྱེད་པ་དང་། མི་སྣང་བ་དང་། ནམ་མཁའ་ལ་ཉེ་བར་འཁྲིད་པར་བྱེད་དོ། །དེ་བཞིན་དུ་མིག་སྨན་བླ་བསྐྱེད་པའི་ཆེད་དུ་
[84a]
[84a.1]རང་ཉིད་ཁྱད་པར་དུ་དཀར་པོའི་བཅོ་ལྔ་ལ་པདྨའི་སྐུད་པ་ལ་བཞག་ནས་འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དུ་ལག་པ་ཁ་སྦྱར་ནས་བླངས་ནས་ཇི་སྲིད་དྲོ་བ་དང་། དུ་བ་འཐུལ་བ་དང་། འབར་བར་གྱུར་པ་དེ་སྲིད་དུ་བཟླས་པ་བྱའོ། །འདི་ཉིད་ལ་
[84a.2]མངོན་པ་རྣམ་པ་གསུམ་མོ། །ལྕགས་ལྔས་པདྨ་བྱེད་དུ་བཅུག་ནས་གུར་གུམ་དང་། གི་ཝང་དང་། ག་པུར་ནམ་མཁའི་ཆུས་བཏགས་ནས་པདྨར་བཅུག་སྟེ། དེ་ནས་དཀར་པོའི་བརྒྱད་པ་ལ་གསོ་སྦྱོང་ཅན་གྱིས་དུས་གསུམ་དུ་ཁྲུས་བྱས་ནས་གོས་གཙང་མ་བགོས་ཏེ་རིང་བསྲེལ་
[84a.3]དང་བཅས་པའི་མཆོད་རྟེན་ནམ། འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དུ་ལག་པ་གཡས་པས་པདྨ་བླངས་ནས་ཇི་སྲིད་དུ་འབར་བར་བྱེད་པ་དེ་སྲིད་དུ་བཟླས་པར་བྱའོ། །དེ་ནས་བླངས་པ་དེས་རིག་པ་འཛིན་པར་འགྱུར་ཏེ། ལོ་སྟོང་ཕྲག་བཅུར་འཚོ་བར་བྱེད་དོ། །
[84a.4]དེ་བཞིན་དུ་གདུ་བུ་དང་། ཅོད་པན་དང་། ལྕགས་སྒྲོག་རྣམས་ཀྱང་ངོ་། །དེ་བཞིན་དུ་རིའི་ཙནྡན་དམར་པོ་དང་། གུ་གུལ་དང་། དགའ་བ་འཁྱིལ་བའི་རྩ་བ་དང་། ལྕགས་ལྔ་དང་། གི་རི་ཀརྞི་ཀ་དང་། འབྲུའི་ཕུབ་མ་དང་། རུ་རྟ་དང་། རྒྱ་སྤོས་དང་། སྦྲང་རྩི་དང་། པི་པི་ལིང་དང་། 
[84a.5]ཏུ་རུཥྐ་རྣམས་ཆ་མཉམ་པ་གཅིག་ཏུ་བྱས་ནས་ཕྱེ་མ་ཞིབ་མོ་བྱེད་དུ་གཞུག་གོ། །དེ་ནས་སེར་སྐྱ་རྒྱུད་མཚུངས་བར་བའི་འོ་མ་བླངས་ནས་གཞོན་ནུ་མས་བསྲུབས་པའི་མར་སར་དང་གཅིག་ཏུ་བྱས་ནས་ཕྱེ་མ་ལ་རིལ་བུ་བྱེད་དུ་གཞུག་གོ། །ཨརྒའི་ཏིལ་མར་གྱི་ཕྱེ་མས་མར་མེ་དབུལ་
[84a.6]བར་བྱའོ། །དེ་ནས་དཀར་པོའི་བཅུ་བཞི་ལ་ཉིན་མཚན་དུ་སྨྱུང་བར་གནས་པས་གསོ་སྦྱོང་ཅན་གྱིས་ཨ་ཤྭཏྛའི་འདབ་མ་བདུན་གྱི་ནང་དུ་བཅུག་པར་བྱས་ནས་འཕགས་པ་སྤྱན་རས་གཟིགས་ཀྱི་སྤྱན་སྔར་ཇི་སྲིད་དུ་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །དེ་ཁར་བཅུག་པས་མི་སྣང་བར་
[84a.7]འགྱུར་རོ། །དེ་ནས་འབར་བར་བྱེད་པས་ནི་ནམ་མཁའ་ལ་འགྲོ་བར་བྱེད་དོ། །དེ་ནས་ཆོ་ག་གཞན་ནི་རིང་བསྲེལ་དང་བཅས་པའི་མཆོད་རྟེན་དུ་སྐུ་གཟུགས་ཀྱི་སྤྱན་སྔར་གསོ་སྦྱོང་ཅན་གྱིས་མཆོད་པ་རྒྱ་ཆེན་པོ་བྱས་ནས་མེའི་ཡམ་ཤིང་གིས་མེ་སྦར་ནས་ཞོ་དང་སྦྲང་རྩི་དང་མར་གྱིས་
[84b]
[84b.1]བཏགས་པའི་སེང་ལྡེང་གི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱའོ། །དཀར་པོའི་བཅུ་བཞི་ནས་བརྩམས་ཏེ་ཇི་སྲིད་བཅྭ་ལྔའི་བར་དུའོ། །དེ་ནས་གྲུབ་པར་འགྱུར་རོ། །དེ་བཞིན་དུ་གསོ་སྦྱོང་ཅན་གྱིས་རྟག་ཏུ་བཟླས་པ་སྟོང་ཕྲག་གསུམ་བྱའོ། །ཕྱི་ནས་ལས་ཐམས་ཅད་དུ་
[84b.2]འགྱུར་རོ། །ཡང་ན་རྒྱལ་པོའམ་བློན་པོ་དབང་དུ་བྱེད་པར་འདོད་ན་བཅོམ་ལྡན་འདས་ལ་མཆོད་པ་བྱས་ནས་ཤིང་གི་རྒྱལ་པོའི་ཡམ་ཤིང་ལ་ཨི་རྒུ་དའི་ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །བཅུ་བཞི་ནས་བརྩམས་ཏེ་ཇི་སྲིད་བཅྭ་ལྔའི་བར་དུའོ། །ལས་འདིས་
[84b.3]ཚུལ་ཁྲིམས་འཆལ་བ་ཡིན་ཡང་དེ་བཞིན་ཁོ་ནར་གསོད་པ་དང་། བསྐྲད་པ་ལ་ནི་མྦའི་ཡམ་ཤིང་ལ་ཚ་བའི་ཏིལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་མཚན་མོ་བདུན་གྱིས་སྐྲོད་པར་བྱེད་དོ། །རིགས་བཞི་དབང་དུ་བྱེད་པར་འདོད་པས་ཙཱ་རུ་དང་བཅས་པའི་ཆུ་དང་། 
[84b.4]གནོད་སྦྱིན་གྱི་ཁམ་ཕོར་ཞེས་པའི་སྦྱིན་སྲེག་བྱ་སྟེ་དབང་དུ་འགྱུར་རོ། །མཚན་མོ་པུ་ཙི་ར་ཛ་ཏའི་སྦྱིན་སྲེག་སྟོང་ཕྲག་བརྒྱད་བྱའོ། །བཟླས་པས་འཆིང་བ་ལས་གྲོལ་བར་བྱེད་དོ། །བགེགས་ལ་ཕུབ་མ་དང་ཏིལ་གྱི་སྦྱིན་སྲེག་གིས་གཞན་གང་ཡང་རུང་བས་རབ་ཏུ་ཞི་བར་
[84b.5]འགྱུར་རོ། །ལན་ཉི་ཤུ་རྩ་གཅིག་ཡོངས་སུ་བཟླས་ནས་རིགས་ཀྱི་བུ་མོ་དབང་དུ་བྱེད་པ་ལ་ཏིལ་གྱི་སྦྱིན་སྲེག་བྱའོ། །གོས་འདོད་པས་དཱུར་བ་དང་། ཚེར་མ་ཅན་གྱི་སྦྱིན་སྲེག་བྱའོ། །སྟོང་ཕྲག་བརྒྱད་དམ་མཚན་མོ་བདུན་དུའོ། །ཤུ་དག་ལ་སྟོང་ཕྲག་བརྒྱད་ལན་བདུན་
[84b.6]དུ་མངོན་པར་བསྔགས་པ་བྱས་ནས་ལག་པ་ལའོ། །ནོར་འདོད་པས་གུ་གུལ་གྱི་རིལ་བུའམ་སྦྱིན་སྲེག་སྟོང་ཕྲག་བརྒྱད་མཚན་མོ་བདུན་དུ་བྱའོ། །ཁྱིམ་གྱི་བདག་པོ་འདོད་པས་དྲིའི་སྦྱིན་སྲེག་མཚན་མོ་བདུན་དུ་བྱའོ། །མར་གྱི་སྦྱིན་སྲེག་སྟོང་ཕྲག་བརྒྱད་བྱ་སྟེ་གྲོང་རྙེད་དོ། །སྐྲོད་པ་ལ་
[84b.7]ཚ་བའི་ཏིལ་མར་གྱིས་བཏགས་པའི་ནིམ་པའི་འདབ་མའི་སྦྱིན་སྲེག་བྱའོ། །སྐྱེས་བུའི་ཤ་ནི་སྐྲོད་པར་བྱེད་པ་ལས་སོ། །ཕུབ་མ་ནི་སྡང་བར་བྱེད་པ་ལས་སོ། །སྤྱོད་པར་བྱེད་པ་ལ་སྦྲུལ་གྱི་ཤུན་ལྤགས་དང་ཐལ་བས་སོ། །སྐྱེས་བུ་མ་ཡིན་པར་བྱེད་པ་ལ་གོ་མ་ཨིནྟྲའོ། །ཕུབ་མ་
[85a]
[85a.1]ཆུ་འཆིང་བ་ལའོ། །ཞི་བའི་དོན་དུ་ཤིང་ས་མིའི་འདབ་མ་རྣམས་འོ་མ་དང་ལྷན་ཅིག་པས་སོ། །ཇི་ལྟར་ཉི་མ་སོ་སོར་ཐོ་རངས་ལངས་ནས་སངས་རྒྱས་བཅོམ་ལྡན་འདས་ལ་ཇི་ལྟར་འབྱོར་བའི་མཆོད་པ་བྱས་ནས་འབུམ་བཟླས་པར་བྱའོ། །མ་གྲུབ་པ་སྒྲུབ་པར་བྱེད་དོ། །
[85a.2]གཞན་གྱིས་བསྒྲུབས་པ་རྣམ་པར་འཇིག་པར་བྱེད་པ་ལ་མ་ནུ་ལ་འཆིང་བ་འཛིན་པར་བྱེད་དོ། །མཚན་མོ་བདུན་དུ་ཚེར་མ་ཅན་གྱི་སྦྱིན་སྲེག་བྱ་སྟེ་དགྲ་འཇོམས་པར་བྱེད་དོ། །གོས་འདོད་པས་དཱུར་བ་དང་ཚེར་མ་ཅན་གྱི་སྦྱིན་སྲེག་སྟོང་ཕྲག་བརྒྱད་བྱའོ། །ཁྱིམ་རབ་ཏུ་གཡོ་བར་འདོད་
[85a.3]པས་མིའི་རུས་པ་བླངས་ནས་སོར་བརྒྱད་པའི་ཚད་ཀྱི་ཕུར་བུ་བྱས་ནས་ཁྱིམ་དུ་གདབ་པར་བྱའོ། །མེ་ཏོག་ལ་བརྒྱད་བརྒྱར་ཡོངས་སུ་བཟླས་ནས་བྱིན་ན་དབང་དུ་འགྱུར་རོ། །རྒྱལ་པོའི་སྒོ་རུ་གུར་གུམ་དང་། རྒྱ་སྤོས་དང་། ཏ་མ་ལའི་འདབ་མ་དང་བཅས་པ་དང་། མེ་ཏོག་བརྒྱ་པ་སྡོང་བུ་
[85a.4]དང་བཅས་པ་རྣམས་ཀྱིས་རས་དཀྲིས་པ་ཡང་དག་པར་ལྡན་པའི་ཆོ་གས་ཕྱེ་མ་གོས་ལ་བཏབ་པས་མིའི་དགྲ་རབ་ཏུ་ལྡན་པ་ལ་མིའི་དགྲ་དབང་དུ་འགྱུར་རོ། །གཡུལ་དུ་རྣམ་པར་རྒྱལ་བར་བྱེད་པ་ལ་རྒྱལ་མཚན་ལ་སྟོང་ཕྲག་བརྒྱད་ཡོངས་སུ་བཟླས་ནས་དྲི་དང་། མེ་ཏོག་དང་། བདུག་
[85a.5]པ་ལ་བཅོམ་ལྡན་འདས་མ་འཕགས་མ་སྒྲོལ་མས་མངོན་པར་བསྔགས་ནས་མེ་ཐབ་ཏུ་མཆོད་ཡོན་ལན་བདུན་ཕུལ་ནས་མངག་གཞུག་པས་ཕ་རོལ་གྱི་སྡེ་ལ་སྟོན་དུ་གཞུག་པར་བྱའོ། །ཤིང་ལ་རྡོ་རྗེའི་ཐོག་ཇི་ལྟ་བར་རོ། །ཏིལ་ནག་པོ་ལ་གཟུགས་བརྙན་བྱས་པའི་མདུན་དུ་སྟོང་
[85a.6]ཕྲག་བཟླས་ཏེ་གང་གི་མིང་ནས་སྨོས་ཏེ་ཟ་བར་བྱེད་དོ། །སྟོང་ཕྲག་བརྒྱད་བཟླས་པས་ས་བོན་ཐམས་ཅད་དམ། སྨན་ཐམས་ཅད་དམ། དྲི་ཐམས་ཅད་དམ། དྲི་ཞིམ་པོའི་མེ་ཏོག་རྣམས་སམ། པདྨ་རྩ་བ་ནག་པོ་མེད་པའི་བུམ་པར་བཅུག་ནས་སྟོང་བཟླས་པར་བྱའོ། །བྱང་
[85a.7]ཆུབ་ཤིང་གི་འོག་ཏུའམ། གཞན་ཡང་རུང་སྟེ་ཁྲུས་བྱའོ། །དོན་གྲུབ་དང་པདྨ་འམ་པདྨའི་འདབ་མ་དང་སྡོང་བུ་དང་། ཆུ་བ་རྣམས་ཀྱི་ཕྱེ་མ་དང་། སེང་ལྡེང་གི་སོལ་བ་རྣམས་མིང་ནས་སྨོས་ནས་སྦྱིན་སྲེག་བྱ་སྟེ་དབང་དུ་འགྱུར་རོ། །བིལ་བའི་དབུས་སུ་སྦྲང་རྩི་དང་ཡང་དག་
[85b]
[85b.1]པར་ལྡན་པ་རྣམས་ཀྱིས་དུ་བ་དང་སོལ་བ་ལ་སྟོང་ཕྲག་བརྒྱད་བཟླས་ན་རྒྱལ་པོའི་བཙུན་མོའམ། བློན་པོ་འམ། མིང་ནས་སྨོས་པ་དེ་དབང་དུ་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དྲི་དང་། མེ་ཏོག་དང་བདུག་ཕུལ་ནས་བཅོམ་ལྡན་འདས་མ་ལ་མཆོད་པ་བྱ་
[85b.2]སྟེ། སྣ་མའི་མེ་ཏོག་དང་། ཨུཏྤལ་སྔོན་པོའམ། གཞན་པའི་མེ་ཏོག་རྣམས་གང་གི་མིང་ནས་སྨོས་ཏེ་སྦྱིན་སྲེག་བྱས་པ་དེ་དབང་དུ་འགྱུར་རོ། །གྲུབ་པའི་འདོད་མ་དབང་དུ་བྱེད་པ་ལ་ཏིལ་ནག་པོ་བཙུན་མོའི་མཆོག་དབང་དུ་བྱེད་པ་ལ་པྲི་ཡང་ཀུ། སེམས་ཅན་ཐམས་ཅད་དབང་དུ་བྱེད་པ་
[85b.3]ལ་སཱ་ལུ་དམར་པོ་གང་གི་མིང་ནས་སྨོས་ཏེ་སྦྱིན་སྲེག་བྱས་ན་དབང་དུ་འགྱུར་རོ། །གཞོན་ནུ་མའི་མིང་ནས་སྨོས་ཏེ་མེ་ཏོག་གེ་སར་གྱིས་སྦྱིན་སྲེག་བྱས་ན་དབང་དུ་འགྱུར་རོ། །འོ་མ་དང་འོ་ཐུག་དང་མར་དང་སྦྲང་རྩིས་བཅོམ་ལྡན་འདས་ཀྱི་སྤྱན་སྔར་སྟོང་ཕྲག་བརྒྱད་སྦྱིན་སྲེག་བྱས་ན་གང་གི་
[85b.4]མིང་ནས་འབོད་པ་དེ་རྒྱས་པ་ཅན་གྱི་ལས་སོ། །དཀར་པོའི་ཚེས་གཅིག་ནས་བརྩམས་ཏེ་རིང་བསྲེལ་ཅན་གྱི་མཆོད་རྟེན་ནམ། སྐུ་གཟུགས་སམ། རས་རིས་ཞལ་ནུབ་ཏུ་ཕྱོགས་པའི་རས་རིས་ཀྱི་སྤྱན་སྔར་རོ། །སྔོན་གྱི་མཐའ་མ་རིའི་རྩེ་མོར་ཀུ་ཤ་དང་བིལ་བའི་ཡམ་ཤིང་གིས་མེ་
[85b.5]སྦར་ནས་ཞོ་དང་སྦྲང་རྩི་དང་མར་གྱིས་བཏགས་པའི་པདྨ་ཁ་རྒྱས་པར་བྱེ་བའི་སྦྱིན་སྲེག་སྟོང་ཕྲག་བརྒྱད་བྱ། ཨ་ག་རུ་དང་། ཀུན་ཏུ་རུ་ཀ་དང་། ཤྲི་བེཥྚ་ཀ་རྣམས་ཀྱི་བདུག་སྤོས་དང་། འོ་མ་དང་ཞོའི་གཏོར་མ་དབུལ་བར་བྱ་ཞིང་རྣམ་པ་གཞན་དུ་བགེགས་རྣམས་ལ་འབྱུང་པོ་ཐམས་
[85b.6]ཅད་པའི་གཏོར་མ་སྦྱིན་ནོ། །དེ་ནས་བརྒྱད་པ་ལ་མངའ་བདག་ཏུ་འགྱུར་རོ། །འོ་མ་དང་ནས་ཟན་ཟ་བས་པདྨ་དཀར་པོ་ཁ་རྣམ་པར་རྒྱལ་བའི་སྦྱིན་སྲེག་བྱས་ན་གཏེར་ཆེན་པོའམ་ཡུལ་རྙེད་དོ། །མེ་ཏོག་སེར་པོ་ལ་ཞོ་དང་། སྦྲང་རྩི་དང་། མར་གྱིས་བཏགས་པས་མེ་ལ་སྦྱིན་
[85b.7]སྲེག་བྱའོ། །ཡུལ་གྱི་རྗེ་པོར་འགྱུར་རོ། །མཚན་མོ་གསུམ་དུ་ཕྱེ་ཟ་བར་མཚན་མོ་གསུམ་དུ་སྦྱིན་སྲེག་བྱའོ། །དེ་བཞིན་དུ་སྟོང་ཕྲག་བདུན་བརྒྱས་མཚམས་མེད་པ་བྱས་པས་ཀྱང་འགྲུབ་པར་འགྱུར་རོ། །ཡམ་ཤིང་དེ་ཉིད་ལ་ཞོ་དང་། སྦྲང་རྩི་དང་། མར་གྱིས་བཏགས་
[86a]
[86a.1]པའི་སྦྱིན་སྲེག་སྟོང་ཕྲག་བརྒྱ་བྱས་ན་གསེར་བྱེ་བ་འབྱུང་ངོ་། །སྔ་བར་ལངས་ནས་ཁྲུས་སྔོན་དུ་འགྲོ་བས་ཚངས་པར་སྤྱོད་ཅིང་མེ་རབ་ཏུ་སྦར་ནས་ནཱ་ག་གེ་སར་དང་། པྲི་ཡང་ཀུའི་སྦྱིན་སྲེག་སྟོང་ཕྲག་བརྒྱད་བྱ་སྟེ། ཟླ་བ་གསུམ་གྱི་ནང་དུ་ཁྱད་པར་དུ་འཕགས་པའི་དངོས་
[86a.2]གྲུབ་ཉམས་སུ་མྱོང་བར་འགྱུར་ཞིང་རྫས་མང་པོ་ཡོང་ངོ་། །བ་ལང་གི་ཤ་དང་ཁཎྜ་ཅན་གྱི་སྦྱིན་སྲེག་བྱས་ན་བ་ལང་གི་གནས་རྙེད་དོ། །དེ་བཞིན་དུ་པྲི་ཡང་ཀུ་དང་ནཱ་ག་གེ་སར་གྱི་ཡམ་ཤིང་གིས་སྦྱིན་སྲེག་བྱས་ན་དབང་དུ་འགྱུར་རོ། །དཀར་པོའི་ཚེས་གཅིག་ནས་བརྩམས་ནས་
[86a.3]བིལ་བའི་འོག་ཏུ་མེ་སྦར་ནས་བིལ་བ་དང་། ཨཱ་ཤི་བིལ་བ་རྣམས་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱ་སྟེ། ལྷ་མོ་སྒྲོལ་མ་མཐོང་ངོ་། །གཙང་མར་གྱུར་པས་ཟས་བཞིར་སྨྱུང་བར་གནས་ཏེ། སྟོང་ཕྲག་བཅུར་སྦྱིན་སྲེག་བྱའོ། །གཏེར་ཆེན་པོ་མཐོང་ངོ་། །
[86a.4]དེ་བཞིན་དུ་མཚན་མོ་ཉི་ཤུར་འོ་མ་དང་ནས་ཟན་ཟ་བས་ཡུངས་ཀར་དཀར་པོའི་སྦྱིན་སྲེག་སྟོང་ཕྲག་བརྒྱ་བྱ་སྟེ། ནོར་གྱི་བདག་པོར་འགྱུར་རོ། །སྔོན་སྤྱད་པ་བྱས་པས་ཉིན་མཚན་དུ་ཡུངས་ཀར་དཀར་པོ་ལ་མར་གྱིས་བཏགས་པའི་སྦྱིན་སྲེག་བྱ་སྟེ། ཟླ་བས་ཆར་རྒྱུན་བཟང་
[86a.5]པོ་ལྟུང་བར་བྱེད་དོ། །ཟས་བཞིར་སྨྱུང་བར་གནས་པས་སྟོང་ཕྲག་བཅུར་སྦྱིན་སྲེག་བྱ་སྟེ་ནོར་རྙེད་དོ། །མཁས་པས་དཀར་པོའི་ཕྱོགས་འབྱུང་འགྱུར་ལ་ལྷ་མོའི་རས་རིས་ཀྱི་སྤྱན་སྔར་མཁས་པས་ཐུན་མཚམས་གསུམ་དུ་བསྣུན་པར་བྱའོ། །དཀར་པོའི་ཕྱོགས་ཀྱི་ནང་
[86a.6]དུ་དེ་ལ་ལྟ་མོ་འདི་མཆོག་སྦྱིན་པར་མཛད་དོ། །རིག་པ་འདིས་ཏིལ་གྱི་སྲེག་བླུགས་སྟོང་གི་སྦྱིན་སྲེག་བྱའོ། །བིལ་བའི་ཤིང་གིས་མེ་སྦར་ན་ལྷ་མོ་མཐོང་སྟེ་ནོར་རམ་འབྲུའི་དབང་ཕྱུག་ཏུ་བྱེད་དོ། །བཅོམ་ལྡན་འདས་ལ་མཆོད་པ་རྒྱ་ཆེན་པོ་བྱས་ནས་མེ་ཏོག་བརྒྱ་པའི་
[86a.7]སྦྱིན་སྲེག་སྟོང་ཕྲག་བརྒྱ་བྱས་ན་ནོར་རྙེད་དོ། །རིང་བསྲེལ་དང་བཅས་པའི་མཆོད་རྟེན་གྱི་མདུན་ཕྱོགས་གཙང་མར་ལྷ་ལ་པ་ལཱ་ཤའི་ཡམ་ཤིང་གིས་མེ་སྦར་ནས་ཨུཏྤ་ལའི་སྦྱིན་སྲེག་སྟོང་ཕྲག་བརྒྱ་བྱས་ན་ཡུལ་གྲུ་དབང་དུ་འགྱུར་རོ། །རིག་པ་འདིས་དྲི་ཞིམ་པོའི་བདུག་པ་
[86b]
[86b.1]ཕུལ་ནས་འོ་མ་དང་ནས་ཟན་ཟ་བས་པདྨའི་སྦྱིན་སྲེག་སྟོང་བྱ་སྟེ་གསེར་སྟོང་རྙེད་དོ། །འདིས་མེ་ཏོག་གི་སྦྱིན་སྲེག་སྟོང་ཕྲག་བརྒྱ་བྱས་ན་གང་ཡིད་ལ་སེམས་པ་དེ་སྦྱིན་ནོ། །རས་རིས་ཀྱི་སྤྱན་སྔར་སྦྱིན་སྲེག་སྟོང་བྱས་ན་གཏེར་མཐོང་ངོ་། །པྲི་ཡང་ཀུ་ལ་ཞོ་དང་སྦྲང་རྩི་དང་མར་
[86b.2]གྱིས་བཏགས་པའི་འོ་མ་དང་། ནས་ཟན་ཟ་བས་ཕྱོགས་གཙང་མར་སྦྱིན་སྲེག་སྟོང་ཕྲག་བརྒྱ་བྱས་ན་གསེར་བརྒྱ་རྙེད་དོ། །རྣམ་པ་སྣ་ཚོགས་པའི་ཕྲེང་བའོ། །དེ་ནས་མཚན་མོ་གསུམ་དུ་གཡུལ་དུ་སྨྱུང་བར་གནས་པས་ཨ་ག་རུའི་ཡམ་ཤིང་གིས་ཐུན་མཚམས་གསུམ་དུ་སྦྱིན་སྲེག་
[86b.3]སྟོང་ཕྲག་བརྒྱད་བྱའོ། །དེ་ནས་མཚན་ཐོག་ཐག་ཏུ་བཟླས་པས་རས་རིས་རབ་ཏུ་འགུལ་བའམ་ཕྲེང་བའི་ཆུན་པོ་གཡོ་བར་གྱུར་ན་དེ་ནས་འགྲུབ་པར་འགྱུར་ཏེ་རྒྱལ་སྲིད་སྦྱིན་པར་བྱེད་དོ། །གང་ཡིད་ལ་སེམས་པར་བྱེད་པ་དེ་སྟེར་བར་བྱེད་དེ། ནད་ཐམས་ཅད་གསོ་བ་དང་། ཤི་བ་དང་
[86b.4]འཆིང་བ་གྲོལ་བ་དང་། སེལ་བ་དང་། དཀྱིལ་འཁོར་བཅིང་བའོ། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་མེ་ཏོག་གིས་སྦྱིན་སྲེག་སྟོང་བྱའོ། །དབང་དུ་བྱེད་དོ། །ཡང་ན་རས་རིས་གཅིག་བྱང་ཆུབ་ཀྱི་རྩ་བར་བཞག་ནས་ཆོ་ག་འདི་ཉིད་ཀྱིས་ནས་ཟན་ཟ་
[86b.5]བས་བཟླས་པ་སྟོང་ཕྲག་བརྒྱ་བྱ། ཟས་གཅིག་པས་ཡན་ལག་བརྒྱད་པའི་གསོ་སྦྱོང་ལ་གནས་པས་འཕགས་པ་སྤྱན་རས་གཟིགས་དབང་ཕྱུག་གི་ཟས་ཀྱི་ལས་རྣམས་འགྲུབ་པར་འགྱུར་རོ། །ཡང་ན་ཟླ་བ་དང་ཉི་མ་གཟས་བཟུང་བའི་དུས་སུ་འཕགས་པ་སྤྱན་རས་གཟིགས་
[86b.6]དབང་ཕྱུག་སྟོན་ཀའི་སྤྲིན་ལྟར་དཀར་བ་བླ་གོས་དཀར་པོ་མནབས་པ་འདྲིར་གཞུག་པར་བྱའོ། །གཞོགས་གཅིག་ཏུ་ལྷ་མོ་སྒྲོལ་མ་གསེར་མདོག་པདྨ་ལ་གནས་པ་རྒྱན་ཐམས་ཅད་ཀྱིས་རྣམ་པར་བརྒྱན་པ་སྒྲུབ་པ་པོ་ལ་ཀུན་ནས་གཟིགས་པར་བྱེད་པ་འདྲིར་གཞུག་པར་བྱའོ། །
[86b.7]དྲི་དང་། མེ་ཏོག་དང་། བདུག་པ་དང་། གཏོར་མའི་མཆོད་པ་རྒྱ་ཆེན་པོ་བྱས་ནས་ཟླ་བ་ལ་མིག་ལྟ་བར་ཇི་སྲིད་ཟླ་བ་གྲོལ་གྱི་བར་དུ་བཟླས་པ་དབུལ་བར་བྱའོ། །ལྷ་མོ་སྒྲོལ་མ་རང་གི་གཟུགས་ཀྱིས་འབར་བ་ཉི་མ་འཆར་ཀའི་མདོག་ལྟ་བུ་པདྨ་ཁ་བྱེ་བ་ཕྱག་ན་བསྣམས་པ། འབྱོན་
[87a]
[87a.1]པར་འགྱུར་རོ། །མཆོད་ཡོན་ཕུལ་ནས་མཆོག་ཞུ་བར་བྱའོ། །དཀར་པོའི་ཚེས་གཅིག་ནས་བརྩམས་ནས་འོ་མ་དང་ཟན་ཟ་བས་བསྒྲུབ་པར་བྱའོ། །ཡན་ལག་བརྒྱད་པའི་གསོ་སྦྱོང་ཅན་གྱིས་མེ་དང་ལན་ཚྭ་ཟོས་པས་རས་རིས་ཀྱི་སྤྱན་སྔར་གུ་གུལ་གྱིས་སྦྱིན་
[87a.2]སྲེག་སྟོང་ཕྲག་བརྒྱད་བྱའོ། །དོང་ཙེ་བརྒྱད་རྙེད་དོ། །ཀུན་ཏུ་རུ་ཀའི་ལས་འདིའོ། །བིལ་བའི་ཡང་ལས་འདིའོ། །དེ་བ་དཱ་རུས་གྲུབ་པའི་དོན་དུ་རབ་ཏུ་སྦྱར་བར་བྱའོ། །འདི་ནི་རྩ་བའི་རིག་པས་ཨ་ག་རུའི་སྦྱིན་སྲེག་སྟོང་ཕྲག་བརྒྱད་བྱའོ། །འོ་མ་དང་བཅས་པའི་ཤིང་གིས་
[87a.3]མེ་རབ་ཏུ་སྦར་ན་ནོར་ཐམས་ཅད་སྦྱིན་པར་བྱེད་དོ། །རིང་བསྲེལ་དང་བཅས་པའི་མཆོད་རྟེན་ལ་དྲི་དང་མེ་ཏོག་དང་བདུག་པས་མཆོད་པ་བྱས་ནས་སྔ་བར་ལངས་ཏེ། བླུགས་གཟར་དང་ལྡན་པས་མེ་རབ་ཏུ་སྦར་ནས་ནཱ་ག་གེ་སར་དང་པྲི་ཡང་ཀུའི་སྦྱིན་སྲེག་བརྒྱད་བརྒྱ་བྱ་སྟེ་ཟླ་བའི་ནང་
[87a.4]དུ་བལྟ་བར་བྱ་བར་འགྱུར་རོ། །བེ་ཀངྐ་ཏའི་ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །གཙང་མའི་སྔར་གྱི་ལས་ཀྱི་ཕྱོགས་སུ་པ་ལཱ་ཤའི་ཡམ་ཤིང་གིས་མེ་རབ་ཏུ་སྦར་ནས་བཅོམ་ལྡན་འདས་ལ་མཆོད་པ་བྱས་ན་གསེར་བརྒྱ་རྙེད་
[87a.5]དོ། །རིག་པ་འདིས་པྲི་ཡང་ཀུའི་ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་གསེར་སྟོང་རྙེད་དོ། །རིག་པ་འདིས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དྲི་དང་མེ་ཏོག་དང་བདུག་པ་ཕུལ་ནས་ཨུ་དུམ་བཱ་རའི་ཡམ་ཤིང་
[87a.6]གིས་མེ་རབ་ཏུ་སྦར་ཏེ་སྦྱིན་སྲེག་སྟོང་ཕྲག་བརྒྱ་བྱའོ། །འདོད་པ་ཐམས་ཅད་མཆོག་དང་ལྷན་ཅིག་བྱེད་དོ། །མྱ་ངན་མེད་པའི་ཤིང་གིས་མེ་སྦར་ནས་ཡུངས་ཀར་དཀར་པོའི་སྦྱིན་སྲེག་བརྒྱ་བྱའོ། །མངོན་སུམ་དུ་གཟུགས་ཀྱིས་འོང་བར་བྱེད་དོ། །བདུག་པ་ལ་ལན་སྟོང་ཕྲག་
[87a.7]བརྒྱ་བཟླས་ནས། གཙང་མས་གོས་གཙང་མ་གོན་ཏེ་འོ་མ་དང་ནས་ཟན་ཟ་ཞིང་རྟག་ཏུ་བཟླས་པས་འདོད་ཅིང་འདོད་པ་རྣམས་ཀུན་ཏུ་ཐོབ་སྟེ་འདོད་པ་ཐམས་ཅད་སྦྱིན་པར་བྱེད་དོ། །སྔོན་སྤྱད་པ་བྱས་པས་མཚན་མོ་ལྔར་འོ་མ་དང་ནས་ཟན་ཟ་བའམ་འོ་མ་འཐུངས་པས་སྟོང་
[87b]
[87b.1]ཕྲག་བརྒྱར་བཟླས་པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་པས་ཟླ་བ་ཉ་ལ་དྲི་དང་མེ་ཏོག་དང་བདུག་པ་དང་ལྡན་པ་རྣམས་ཀྱིས་མངོན་པར་མཆོད་ན་ལྷ་མོ་རང་གི་གཟུགས་སུ་མཐོང་ངོ་། །འོ་མ་དང་ནས་ཟན་ཟ་ཞིང་ཡུངས་ཀར་དཀར་པོའི་སྦྱིན་སྲེག་སྟོང་ཕྲག་བརྒྱ་བྱའོ། 
[87b.2]ཞག་ཉི་ཤུ་རྩ་གཅིག་ཏུ་འོ་མ་འཐུངས་པས་ཨ་པཱ་མརྒའི་ཡམ་ཤིང་གིས་མེ་རབ་ཏུ་སྦར་ནས་ཞོ་དང་སྦྲང་རྩི་དང་མར་གྱིས་བཏགས་པའི་ཡུངས་ཀར་དཀར་པོའི་སྦྱིན་སྲེག་སྟོང་བྱའོ། །འོ་མ་དང་བཅས་པའི་ཡམ་ཤིང་གིས་མེ་རབ་ཏུ་སྦར་ན་དེས་ངེས་པ་ཉིད་དུ་གཏེར་མཐོང་ངོ་། །རིག་པ་
[87b.3]འདིས་འོ་མ་དང་ནས་ཟན་ཟ་ཞིང་བིལ་བའི་ཤིང་གིས་མེ་སྦར་ནས་ཞོ་དང་སྦྲང་རྩི་དང་མར་གྱིས་བཏགས་པའི་ཏིལ་གྱིས་སྦྱིན་སྲེག་སྟོང་ཕྲག་བརྒྱ་བྱས་ན་རང་གི་གཟུགས་ཀྱིས་ལྷ་མོ་མཐོང་ངོ་། །འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དྲི་དང་མེ་ཏོག་དང་བདུག་པ་ཕུལ་
[87b.4]ནས་ཞོ་དང་སྦྲང་རྩི་དང་། མར་གྱིས་བཏགས་པའི་ཨུ་དུམ་བཱ་རའི་ཤིང་གིས་མེ་རབ་ཏུ་སྦར་ནས། ཨརྒའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ་དོན་དུ་མ་གཉེར་བར་ནོར་དང་འབྲུ་རྙེད་དོ། །ལྷའི་ཤིང་གིས་མེ་རབ་ཏུ་སྦར་ནས་དེ་བ་དཱ་རུའི་སྦྱིན་སྲེག་སྟོང་བྱའོ། །རང་གི་གཟུགས་
[87b.5]ཀྱིས་འོང་བར་བྱེད་དོ། །མར་གྱི་སྦྱིན་སྲེག་གིས་ཞི་བའོ། །དཱུར་བའི་སྦྱིན་སྲེག་གིས་རྒྱས་པ་ཅན་ནོ། །ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་པས་དེ་བཞིན་དུ་འདིའི་ནོར་ཐམས་ཅད་རྙེད་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་
[87b.6]མདུད་པ་ཉི་ཤུ་རྩ་གཅིག་བྱས་ཏེ། བུ་མོ་བག་མར་གཏོང་བར་བྱེད་དོ། །ནུབ་མོ་ཉལ་བར་འདོད་པས་རིག་པ་དཔག་ཏུ་མེད་པ་བཟླ་བར་བྱ་སྟེ། རྨི་ལམ་ངན་པ་མི་མཐོང་ངོ་། །ཏིལ་ནག་པོའི་གཟུགས་བརྙན་གྱི་མདུན་དུ་བརྒྱད་བརྒྱར་བཟླས་ན། གང་གི་མིང་བསམས་པར་གྱུར་པ་དེ་
[87b.7]དབང་དུ་འགྱུར་རོ། །འབྲུ་ནག་པོ་ལ་བརྒྱད་བརྒྱར་བཟླས་ན་གང་གི་མིང་ནས་བརྗོད་པ་དེ་དབང་དུ་འགྱུར་རོ། །དབང་དུ་བྱེད་པ་ལ་རས་རིས་ཀྱི་སྤྱན་སྔར་ཨ་པཱ་མརྒའི་ཡམ་ཤིང་གི་མེ་ལ་པདྨའི་སྦྱིན་སྲེག་བྱའོ། །བིལ་བའི་ཤིང་གི་ཡམ་ཤིང་ངམ་འོ་མ་དང་བཅས་པའི་ཡམ་ཤིང་གིས་
[88a]
[88a.1]མེ་རབ་ཏུ་སྦར་ནས་པདྨ་སྟོང་ཕྲག་བརྒྱ་སྦྱིན་སྲེག་བྱ་སྟེ་སྟོབས་ཀྱི་འཁོར་ལོས་སྒྱུར་བར་འགྱུར་རོ། །སླར་ཡང་པདྨ་སྟོང་ཕྲག་བཅུས་རྒྱལ་སྲིད་རྙེད་དོ། །པདྨ་སྟོང་ཕྲག་བརྒྱའི་སྦྱིན་སྲེག་གིས་ལོངས་སྤྱོད་ཆེན་པོ་རྙེད་དོ། །སྦྱིན་སྲེག་འདི་རྣམས་ཐམས་ཅད་ལ་དྲི་དང་མེ་ཏོག་
[88a.2]དང་བདུག་པས་མཆོད་པ་བྱས་ནས་འོ་མ་དང་ནས་ཟན་ཟ་བས་སྣ་མའི་མེ་ཏོག་གིས་གང་གི་མིང་ནས་འབོད་པ་དེ་དབང་དུ་འགྱུར་རོ། །བིལ་བའི་ཡམ་ཤིང་གིས་བརྒྱད་བརྒྱས་མེ་རབ་ཏུ་སྦར་ནས་པདྨ་སྟོང་ཕྲག་བརྒྱ་སྦྱིན་སྲེག་བྱའོ། །གང་གི་མིང་ནས་འབོད་པ་དེ་དབང་དུ་འགྱུར་རོ། །གི་
[88a.3]ཝང་གི་བྱུག་པ་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་མགོ་བོ་ལ་བྱུག་པར་བྱའོ། །ཡང་ན་གདོང་ལ་ཐིག་ལེ་བྱའོ། །སྐྱེ་བོ་ཐམས་ཅད་དགའ་བར་འགྱུར་རོ། །པདྨའི་ས་བོན་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །མིང་སྨོས་པ་དེ་
[88a.4]དབང་དུ་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་དྲིན་ལས་གཞན་དུ་འགྱུར་རོ། །པདྨ་མ་རྙེད་ན་ཨུཏྤལ་སྔོན་པོ་སྟོང་ཕྲག་བརྒྱད་ཀྱི་སྦྱིན་སྲེག་བྱའོ། །དྲིའམ་མེ་ཏོག་གི་སྦྱིན་སྲེག་བྱ་སྟེ་འབུམ་ཕྲག་གཅིག་གིས་ལྷ་རྣམས་གྲུབ་པར་འགྱུར་རོ། །ཁྲུས་
[88a.5]ལ་སྨན་ཐམས་ཅད་དང་། ས་བོན་ཐམས་ཅད་རྩ་བ་ནག་པོ་མེད་པའི་བུམ་པར་བཅུག་ནས་སྟོང་ཕྲག་བརྒྱད་མངོན་པར་བསྔགས་པའི་ཆུས་ཁྲུས་བྱའོ། །བགེགས་ཀྱིས་བཏབ་པ་འམ་བདག་ཉིད་ཞི་བར་འགྱུར་རོ། །ཨུཏྤ་ལ་དང་། རུ་རྟ་དང་། ཨ་ག་རུའི་ཆ་དང་། སྟག་སེན། 
[88a.6]རྒྱ་སྤོས་བཞི་འགྱུར་གྱི་ཆ་རྣམས་རས་རིས་ཀྱི་སྤྱན་སྔར་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་རྒྱ་ཆེན་པོ་བྱས་ཏེ་བའི་མར་མེ་རབ་ཏུ་སྦར་ནས་རྫས་རྣམས་ཐམས་ཅད་མེ་ཏོག་གིས་སྦྱོར་བས་དུས་མ་ཡིན་པ་གང་གི་རྒྱལ་པོ་འམ། རྒྱལ་པོའི་བློན་པོའམ། རྒྱལ་པོའི་
[88a.7]བཙུན་མོའམ། སྒྲུབ་པ་པོའམ། ཚེ་སོང་བ་རྣམས་འཁྲུར་གཞུག་པར་བྱའོ། །ཚེ་རིང་བར་འགྱུར་རོ། །སྐལ་བ་བཟང་པོ་བགེགས་ཀྱིས་བཏབ་པ་རྣམས་བགེགས་ལས་གྲོལ་བར་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་དྲུང་དུ་ཉིན་མཚན་དུ་སྨྱུང་བར་གནས་
[88b]
[88b.1]པས། བྲཧྨ་དཱ་རིའམ་ཛི་ཏེནྟྲ་ཡ་དང་། ཨ་ག་རུ་དང་། ཏུ་རུཥྐ་འབུམ་ཕྲག་གཅིག་སྦྱིན་སྲེག་བྱ་སྟེ་དེ་བཞིན་དུ་ཡང་འགྲུབ་པར་འགྱུར་རོ། །ཏིལ་ནག་པོ་ལ་ཞོ་དང་། སྦྲང་རྩི་དང་། མར་གྱིས་བཏགས་པ་དང་། ཙནྡན་གྱི་ཕྱེ་མ་འམ་ཞོགས་མ་དང་བསྲེས་པའི་སྦྱིན་སྲེག་སྟོང་ཕྲག་བརྒྱད་
[88b.2]བྱ་སྟེ་གྲུབ་པར་འགྱུར་རོ། །ཆོ་ག་གཞན་ནི་ཙནྡན་གྱི་ཡམ་ཤིང་སོར་བཞི་པའི་ཚད་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་འབུམ་བྱས་ཏེ་གྲུབ་པར་འགྱུར་རོ། །དཀར་པོའི་ཚེས་གཅིག་ནས་བརྩམས་ཏེ་བིལ་བའི་ཤིང་གི་འོག་ཏུ་མེ་ཉེ་བར་སྦར་ནས་བིལ་བའི་འབྲས་བུ་ལ་ཞོ་
[88b.3]དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་འབུམ་ཕྲག་བརྒྱད་ཅུ་བྱ་སྟེ། རང་གི་གཟུགས་ཀྱིས་ལྷ་མོ་མཐོང་ཞིང་རྒྱལ་སྲིད་ཆེན་པོ་གནང་བར་བྱེད་ཅིང་གཞན་ཡང་གང་ཞུས་པ་དེ་གནང་བར་བྱེད་དོ། །འབྱུང་པོའི་གདོན་གྲོལ་བར་བྱེད་པ་ལ་པདྨའི་ཕྱག་རྒྱས་རེག་པར་བྱ་སྟེ་འབྲོས་
[88b.4]པར་བྱེད་དོ། །བསྒྲུབ་པར་བྱ་བཞིན་པ་མ་ཡིན་པའི་འོ་མའི་ཤིང་གིས་མེ་སྦར་ནས་ཞོ་དང་སྦྲང་རྩི་དང་། མར་གྱིས་བཏགས་པའི་པདྨའི་སྦྱིན་སྲེག་སྟོང་ཕྲག་བརྒྱ་བྱའོ། །དེ་བཞིན་དུ་ཨུཏྤལ་དམར་པོ་དང་། སྔོན་པོ་འབུམ་ཕྲག་གཅིག་སྦྱིན་སྲེག་བྱ་ཞིང་ཡང་ན་སྣ་མའི་མེ་ཏོག་གིས་
[88b.5]སྦྱིན་སྲེག་གོ། །རས་རིས་ཀྱི་སྤྱན་སྔར་འོ་མ་དང་ནས་ཟན་ཟ་ཞིང་འཕེལ་བཞིན་པའི་མཆོད་པ་བྱ་སྟེ་སློང་མོའི་ཟས་བཟའ་བར་བྱའོ། །དྲི་དང་མེ་ཏོག་དང་བདུག་པས་མཆོད་པ་རྒྱ་ཆེན་པོ་བྱས་ནས་ཉིན་མཚན་དུ་སྨྱུང་བར་གནས་པའི་མཐར་དྲི་ཞིམ་པོའི་མེ་ཏོག་གིས་སྦྱིན་སྲེག་བྱའོ། །སྒྲུབ་
[88b.6]བཞིན་པ་མ་ཡིན་པ་འདིས་ས་རྣམས་ཚུལ་ཁྲིམས་མཆོག་ཏུ་འཆལ་པས་ཀྱང་གྲུབ་པར་བྱེད་དོ། །ཡང་ན་ཡུངས་ཀར་ཏིལ་ནག་པོ་དང་བསྲེས་པ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱ་བྱའོ། །དེ་བཞིན་དུ་འགྲུབ་པར་འགྱུར་རོ། །ནོར་འདོད་པས་ཨ་པཱ་
[88b.7]མརྒའི་ཡམ་ཤིང་གིས་ཡུངས་ཀར་རྒྱལ་པོ་འམ་སྐེ་ཚེའི་སྦྱིན་སྲེག་གོ། །ཡང་ན་བློན་པོ་དབང་དུ་བྱེད་པ་ལ་ཏིལ་མར་གྱིས་སྦྱིན་སྲེག་སྟེ། ལས་ཐམས་ཅད་ལ་ཡང་སྦྱར་བར་བྱའོ། །བུ་མོ་དབང་དུ་བྱེད་པ་ལ་སྔར་གྱི་སྦྱིན་སྲེག་ཞོ་དང་། སྦྲང་རྩི་དང་། མར་གྱིས་བཏགས་པས་སོ། །རྒྱལ་
[89a]
[89a.1]པོའི་བཙུན་མོ་ལ་ལས་འདིའོ། །བྱང་ཆུབ་ཤིང་གི་མེ་སྦར་ནས་ཡོངས་སུ་སྤྱོད་པའི་སྦྱིན་སྲེག་གོ། །དབང་དུ་བྱེད་པ་ལ་ཡུངས་ཀར་རྒྱལ་པོའི་སྦྱིན་སྲེག་གོ། །དབང་དུ་བྱེད་པ་ལ་ཀམྦོ་ཛི་ཀའི་མེ་ཏོག་གི་ཡམ་ཤིང་གིས་སྟོང་ཕྲག་བརྒྱ་བྱའོ། །ཞོ་དང་སྦྲང་རྩི་དང་མར་
[89a.2]གྱིས་བཏགས་པའི་བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་ཐབ་མེད་པའི་མེ་ལ་ལྷ་དང་ལྷ་མོ་ལ་དྲི་དང་མེ་ཏོག་དང་བདུག་པས་མངོན་པར་མཆོད་ཅིང་མཆོད་པ་རྒྱ་ཆེན་པོ་བྱས་ནས་འོ་མ་དང་ནས་ཟན་ཟ་ཞིང་གོས་གཙང་མ་བགོས་ཏེ་གང་བླངས་པ་དེ་སྟེར་བར་བྱེད་དོ། །བ་ཤ་ཀའི་མེ་
[89a.3]ཏོག་ཕྲག་བརྒྱ་སྦྱིན་སྲེག་བྱ་སྟེ་མིང་སྨོས་པ་དེ་དབང་དུ་བྱེད་དོ། །ན་ལེ་ཤམ་གྱི་སྦྱིན་སྲེག་གིས་ལོག་འདྲེན་རྣམ་པར་འཇོམས་པར་བྱེད་དོ། །བྱང་ཆུབ་ཤིང་གི་འོག་ཏུ་དྲི་དང་མེ་ཏོག་གིས་མངོན་པར་མཆོད་ནས་ཟླ་བ་གཟས་བཟུང་བ་ན་ལྡོང་རོས་བླངས་ནས་ཨ་ཤྭཏྠའི་འདབ་མ་
[89a.4]བདུན་གྱི་སྟེང་དུ་བཞག་ནས་ཇི་སྲིད་འབར་བར་གྱུར་གྱི་བར་དུ་བསྒོམ་པར་བྱའོ། །བླངས་པ་དེས་རིག་པ་འཛིན་པར་འགྱུར་ཏེ་ལྷ་ཐམས་ཅད་ཐོགས་པ་མེད་པ་དང་། ལྷའི་གཞལ་ཡས་ཁང་མཆོག་ཏུ་མཛེས་པར་མྱུར་ཞིང་མགྱོགས་པར་འགྲོ་སྟེ་ཉི་མ་འཆར་ཀའི་མདོག་དང་གཟི་བརྗིད་དང་
[89a.5]ལྡན་ཞིང་རིག་པ་འཛིན་པ་ཐམས་ཅད་དང་ལྡན་པར་འགྲོ་སྟེ་ལྷའི་འགྲོ་བ་བརྒྱ་ཕྲག་གིས་ཡོངས་སུ་བསྐོར་བར་འགྱུར་རོ། །རྣ་བའི་མིག་སྨན་ལ་ལས་འདི་ཁོ་ནའོ། །གི་ཝང་སྒྲུབ་པར་འདོད་པས་འོ་མ་དང་ནས་ཟན་ཟ་བས་སྔོན་དུ་སྟོང་ཕྲག་བརྒྱ་བཟླས་པར་བྱའོ། །ཟླ་བ་གཟས་
[89a.6]བཟུང་བའི་དུས་སུ་པི་པི་ལིང་གི་འདབ་མ་བདུན་གྱི་སྟེང་དུ་འམ། རིང་བསྲེལ་ཅན་གྱི་མཆོད་རྟེན་དུ་གི་ཝང་རྣམ་པ་བརྒྱར་བྱ་སྟེ་བཏང་ནས་རིག་པ་ཡོངས་སུ་བསྐོར་བས་ལས་བྱའོ། །ཉེ་བར་སྤྱོད་པ་ལ་སོགས་པ་ཅན་ཏེ་དེས་ཐིག་ལེ་བྱས་ནས་རྒྱན་ཐམས་ཅད་ཀྱིས་རྣམ་པར་བརྒྱན་
[89a.7]པའི་ལུས་འདོད་པའི་གཟུགས་ཅན་གྱི་རིག་པ་འཛིན་པར་འགྱུར་ཏེ་ལོ་སྟོང་དུ་འཚོ་བར་བྱེད་དོ། །དཔའ་བོ་བཟང་པོ་ལས་བྱུང་བའི་མིག་སྨན་གྱི་འདབ་མ་བླངས་ནས་མེ་གདུང་བཟང་པོར་བྱས་ནས་ལན་བརྒྱར་རབ་ཏུ་བཅུག་ནས་ཟླ་བ་གཟས་ཟིན་པ་ན་ཆུར་ཞུགས་ཏེ་ཇི་སྲིད་དུ་གྲུལ་
[89b]
[89b.1]བུམ་དུ་གྱུར་པ་དེ་སྲིད་དུ་བཟླས་པ་བྱའོ། །སྐད་ཅིག་ལ་བཅག་པ་ཙམ་གྱིས་རྣམ་པར་ཞིག་པར་འགྱུར་རོ། །འདི་བྱུགས་པས་གཟི་བརྗིད་དང་ལྡན་ཞིང་ཅོད་པན་དང་རྣ་རྒྱན་འཆང་བ་པདྨའི་ཕྲེང་བས་རྣམ་པར་བརྒྱན་པའི་ལུས་རིག་པ་འཛིན་པ་ཐམས་ཅད་ཀྱི་མཐར་ཐུག་པར་ཡང་རབ་ཏུ་སྨོན་པར་འགྲོའོ། །
[89b.2]འཁོར་དང་བཅས་པ་ལོ་སྟོང་ཕྲག་ལྔར་འཚོ་བར་བྱེད་དོ། །རླུང་ལྟར་འགྲོ་ཞིང་ཡིད་ལྟར་མགྱོགས་པར་འགྲོ་བའི་རིག་པ་འཛིན་པར་འགྱུར་རོ། །པདྨ་དང་ཨུཏྤ་ལ་སྟོང་ཕྲག་བརྒྱའི་སྦྱིན་སྲེག་གིས་གསེར་སྟོང་རྙེད་དོ། །པ་ལཱ་ཤའི་ལས་ནི་འདི་ཁོ་ནའོ། །ཡང་འདིར་ལས་ཆེན་པོའི་
[89b.3]སྒྲུབ་ཐབས་སུ་འགྱུར་བ་ནི་རྒྱལ་བའི་ཞབས་དྲུང་ངམ། རས་རིས་ཀྱི་སྤྱན་སྔར་རམ། རྟོག་པ་གཞན་ལས་གསུངས་པའི་ཆོ་གས་ཀྱང་རུང་སྟེ། རིག་པ་འདི་རྣམས་ཀྱི་མིང་གསུམ་གསུམ་བརྗོད་པའི་རས་རིས་ཀྱི་ཆོ་ག་དེའམ། རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་ཕྱོགས་གཙང་མར་འོ་
[89b.4]མ་དང་ནས་ཟན་ཟ་བས་དཀར་པོའི་ཚེས་གཅིག་ནས་བརྩམས་ཏེ་མེ་ཏོག་དང་། འབྲས་བུ་དང་། ཙཱ་རུ་དང་། རྩ་བ་དང་། ཞོའི་བཟའ་བའམ། ཆུ་དང་། ཕྱེ་དང་། ཟན་དང་། དྲིའི་བཟའ་བའམ། ཝ་ཀྲའི་བཟའ་བའམ། མར་གྱི་བཟའ་བས་ཀྱང་རུང་སྟེ། ཡང་ན་མི་སྨྲ་བའི་བརྟུལ་
[89b.5]ཞུགས་སྤྱད་པར་བྱའོ། །ཐོག་མར་སྔོན་དུ་བསྙེན་པ་བྱའོ། །ཡན་ལག་བརྒྱད་པའི་གསོ་སྦྱོང་དང་ཡང་དག་པར་ལྡན་པས་ཉི་མ་སོ་སོར་མངོན་པར་བརྗོད་བཞིན་པའི་མཆོད་པ་བྱའོ། །གསུང་རབ་ཇི་ལྟ་བ་བཞིན་དུ་སློང་མོའི་ཟས་བཟའ་བར་བྱའོ། །བྱང་ཆུབ་ཀྱི་སེམས་ཡོངས་སུ་གཟུང་
[89b.6]ཞིང་སྡུག་བསྔལ་གྱིས་གདུངས་པས་བཟའ་བར་བྱའོ། །སྒྲུབ་པ་པོས་དུས་གསུམ་དུ་ཁྲུས་བྱས་པའི་འོག་ཏུ་ཤིས་པའི་ཀུ་ཤའི་ཁྲེས་ལ་འདུག་སྟེ་སྦྱངས་པ་ལས་བྱུང་བའི་གོས་བགོ་ཞིང་འབུམ་ཕྲག་གཅིག་ཏུ་བཟླས་པར་བྱའོ། །མཐར་ཉིན་མཚན་དུ་སྨྱུང་བར་གནས་པས་སེང་ལྡེང་གི་
[89b.7]ཤིང་གིས་མེ་སྦར་ནས་འོ་མ་དང་བཅས་པའི་ཤིང་ངམ། ཨ་ག་རུ་ནག་པོའི་ཡམ་ཤིང་སོར་བཞི་པའི་ཚད་དམ་མཛུབ་མོའི་ཚད་ལ་ཏུ་རུཥྐའི་ཏིལ་མར་གྱིས་བཏགས་པ་དུས་གསུམ་དུ་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་གྲུབ་པར་འགྱུར་ཏེ་བཅྭ་ལྔ་ལ་ཕྱོགས་བཞི་རས་ལས་བྱུང་བའི་
[90a]
[90a.1]བུམ་པ་བཞི་ཆུ་དང་བཅས་པ་ཨ་མྲའི་ཡལ་འདབ་ཀྱིས་ཁ་གཡོགས་པ། རྩ་བ་དང་ནག་པོ་མེད་པ་གཞག་པར་བྱའོ། །གཡས་ཀྱི་གཞོགས་སུ་ས་ལས་བྱུང་བའམ། གསེར་ལས་བྱུང་བ་རིན་པོ་ཆེ་དང་། ས་བོན་ཐམས་ཅད་ཀྱིས་ཡོངས་སུ་གང་བ། སྨན་ཐམས་
[90a.2]ཅད་དང་། རྩ་བ་དང་། རིན་པོ་ཆེའི་སྙིང་པོ་པདྨ་དྲ་བའི་མེ་ཏོག་གིས་ཁ་གཡོགས་པ། དུ་གུ་ལའི་རས་མ་ཉམས་པས་མགྲིན་པ་བཅིངས་པ། རྣམ་པར་རྒྱལ་བ་ཞེས་བྱ་བའི་བུམ་པ་དབུས་སུ་གཞག་པར་བྱའོ། །དེ་བཞིན་དུ་ཤར་གྱི་ཕྱོགས་སུ་འཆར་བ་ཞེས་བྱ་བའི་བུམ་པའོ། །ནུབ་
[90a.3]ཀྱི་ཕྱོགས་སུ་ཧ་རིངས་ཞེས་བྱ་བའི་བུམ་པའོ། །དེ་ལྟ་བུ་ལ་སོགས་པ་བུམ་པ་རྣམས་ཀྱི་མིང་སྨོས་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་བཞིན་གཞུག་པར་བྱའོ། །དྲི་བཟང་པོའི་མེ་ཏོག་དང་། གཏོར་མ་དང་། ཕྲེང་བ་ཉི་ཤུ་དབུལ་བར་བྱ་ཞིང་། དྲིས་བཀང་བའི་ཁམ་པོར་ཉི་ཤུ་
[90a.4]ཕྱོགས་བཞིར་དབུལ་བར་བྱའོ། །འོ་མས་བཀང་བའི་ཁམ་ཕོར་ཉི་ཤུ་ཕྱོགས་བཞིར་གཞག་པར་བྱའོ། །མར་གྱི་མར་མེ་བརྒྱ་དབུལ་བར་བྱའོ། །བུམ་པའི་སྒྲོན་མ་བཞི་རབ་ཏུ་སྦར་བར་བྱའོ། །འོ་ཐུག་གིས་བཀང་བའི་ཁམ་ཕོར་བཅུ་གཉིས་ཀླུ་རྣམས་ལ་དབུལ་བར་བྱའོ། །
[90a.5]ཏིལ་གྱི་ཐུག་པའི་ཁམ་ཕོར་བཅུ་གཉིས་སྲིན་པོ་རྣམས་ལ་གཏོར་མ་མཆོད་པར་བྱའོ། །ཟན་དྲོན་གྱི་ཁམ་ཕོར་བརྒྱད་འབྱུང་པོ་རྣམས་ལ་གཏོར་མར་སྦྱིན་ནོ། །ཧྭགས་ཀྱི་བཅའ་བ་ལ་སོགས་པའི་གཏོར་མ་འཕགས་པ་སྤྱན་རས་གཟིགས་དབང་ཕྱུག་ལ་དབུལ་བར་བྱའོ། །གཞན་
[90a.6]རྣམས་ལ་མར་སར་དང་། ཞོས་བཀང་བ་དང་། ཇི་ལྟར་འོས་པ་དང་། ཇི་ལྟར་མཚུངས་པའི་ཁམ་ཕོར་རྣམས་ཕྱོགས་བཞིར་གཞག་པར་བྱའོ། །ཨ་ག་རུ་ནག་པོའི་བདུག་སྤོས་དབུལ་བར་བྱའོ། །ག་བུར་དང་། ཙནྡན་དཀར་པོ་དང་། ཀུན་དུ་རུ་ཀ་དང་། ཤྲི་བཱ་ས་ཅན་གྱི་
[90a.7]བདུག་པའི་ཁམ་ཕོར་ཕྱོགས་བཞིར་གཞག་པར་བྱའོ། །དེ་ནས་སྲོད་ལ་ལས་བརྩམས་པར་བྱས་ཏེ་ཉིན་མཚན་དུ་སྨྱུང་བར་གནས་པས་ཨརྒའི་ཡམ་ཤིང་ངམ། སེང་ལྡེང་གི་ཤིང་གིས་མེ་རབ་ཏུ་སྦར་ནས་ལས་འདི་ལ་སྔགས་འདིས་སྤྱན་དྲང་བ་བྱས་པར་འགྱུར་རོ། །སྔགས་ནི། ན་
[90b]
[90b.1]མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཧི་རི་ཧི་རི། སུ་རུ་སུ་རུ། མ་ཧཱ་ཀཱ་རུ་ཎི་ཀཱ་ཨཱ་གཙྪ་ཨཱ་གཙྪ། ཨཱརྱ་ཨ་བ་ལོ་ཀི་ཏེ་ཤྭ་རཱ་དྷི་རི་དྷི་རི་ཎི། ཡ་ཐཱ་ས་མ་ཡ་མ་ནུ་སྨ་ར་སཱ་ཧཱ། གཤེགས་སུ་གསོལ་བའི་དུས་སུ་དྲི་ཞིམ་པོའི་མེ་ཏོག་གིས་བསྐུལ་
[90b.2]བས་སོ། །དངུལ་ལས་བྱུང་བའི་སྣོད་དམ། ས་ལས་བྱུང་བར་མཆོད་ཡོན་ཕུལ་ནས་དེ་ནས་ཨ་ག་རུ་ནག་པོའི་ཡམ་ཤིང་ཇི་སྐད་གསུངས་པའི་ཚད། གཞན་གསུངས་པ་ལ་ཏིལ་མར་གྱིས་བཏགས་པ་རྣམས་ཟླ་བ་གཟས་བཟུང་བའམ། ཉི་མ་གཟས་བཟུང་བ་ན་སྟོང་ཕྲག་བརྒྱད་སྦྱིན་
[90b.3]སྲེག་བྱའོ། །དེ་ནས་ཤར་ལ་སོགས་པའི་ཕྱོགས་སུ་འཕགས་པ་སྤྱན་རས་གཟིགས་དབང་ཕྱུག་མཆོག་ཏུ་ཐུགས་བརྩེ་བ་ཕྱག་ན་རིལ་བ་སྤྱི་བླུགས་དང་། དབྱུག་པ་བསྣམས་པ། རལ་པའི་ཅོད་པན་འཕྱང་བ་འབྱོན་པར་འགྱུར་རོ། །དེ་ནས་ཇི་སྐད་གསུངས་པའི་སྣོད་དུ་དྲི་ཞིམ་
[90b.4]པོའི་མེ་ཏོག་དཀར་པོ་རྣམས་སྙིམ་པས་བླངས་ནས་ཆུའི་མཆོད་ཡོན་དབུལ་བར་བྱའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ཅི་ཡིན་པའི་མཆོག་སྟེ་སྦྱིན་པར་བྱའོ་ཞེས་གསུང་བར་བྱེད་དོ། །གང་མཆོག་བླངས་པ་དེ་སྟེར་རོ། །ནམ་མཁའ་ལ་འགྲོ་བའམ། མི་སྣང་
[90b.5]བའམ། རྒྱལ་པོ་ཉིད་དམ། རིག་པའི་དངོས་གྲུབ་ཐམས་ཅད་དམ། རིག་པ་འཛིན་པའི་རྒྱལ་པོ་ཉིད་དམ། མཚོན་ཆའམ། ཚེ་རིང་པོ་ཉིད་དམ། སེམས་ཅན་ཐམས་ཅད་དབང་དུ་བྱེད་པའམ། གི་ཝང་སྒྲུབ་པའམ། མིག་སྨན་སྒྲུབ་པའམ། གཏེར་འཕོ་བའམ། ཕུག་ཏུ་འཇུག་
[90b.6]པའམ། བཅུད་ལེན་ནམ། ལྡོང་རོས་སྒྲུབ་པའམ། མངོན་པར་ཤེས་པ་ལྔ་ཉིད་དམ། རང་གི་ལུས་ལ་རྗེས་སུ་འདོད་པའི་ཆོ་གའམ། ལྷའི་མིག་གམ། ནད་འཇོམས་པའམ། ལྷའི་ཤེས་པའམ། ལག་པ་དང་རྐང་པའམ། མིག་ཆ་དང་བྲལ་བ་ཉིད་དམ། ལྷའི་དབང་པོ་སྦས་པ་ཉིད་
[90b.7]དམ། ནད་འཇོམས་པ་ཉིད་དམ། མཛེའམ་ལུས་ལ་གང་ཅུང་ཟད་བསྒྲུབ་བྱ་མིན་པའི་ནད་དེ་དང་དེ་རྣམས་ལ་དེ་ལས་ཐར་བ་དང་། ཐོས་པ་འཛིན་པ་དང་། ནོར་སྒྲུབ་པ་ཉིད་དམ། གང་བླངས་པའི་མཆོག་དེ་སྦྱིན་པར་མཛད་དོ། །འཕགས་པ་སྤྱན་རས་གཟིགས་དབང་ཕྱུག་གི་གནས་
[91a]
[91a.1]སུའང་འགྲོའོ། །ཚེ་བསྐལ་བར་འགྱུར་རོ། །བཅོམ་ལྡན་འདས་མ་འཕགས་མ་སྒྲོལ་མའི་སྒྲུབ་པོས་ཀུ་ཤའི་ཁྲེས་ཡོད་པས་ཨུ་དུམ་བཱ་རའི་ཆོ་ག་ཤེས་པར་བྱ་སྟེ། ཨུ་དུམ་བཱ་རའི་ཤིང་གི་ཤིང་ལྷམ་གཉིས་སམ། རྫ་མཁན་གྱི་ས་ལ། དེ་ནས་ཐམས་ཅད་མཉམ་པ་ཉིད་དོ། །
[91a.2]སྒྲོལ་མའི་མཆོག་ཏུ་གསང་བའི་ཉེ་བའི་སྙིང་པོའི་ཆོ་གར་འགྱུར་ཏེ། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨོཾ་ཀུ་རུ་ཀུ་རུ་ཀུལླེ་སྭཱ་ཧཱ། འདི་ནི་རིག་པ་འདི་ཐམས་ཅད་ཀྱི་མཆོག་ཏུ་གསང་བའི་ཉེ་བའི་སྙིང་པོ་སྟེ་བཟླས་པ་ཙམ་གྱིས་འཇིགས་
[91a.3]པ་ཐམས་ཅད་གནོན་པར་བྱེད་དོ། །ནད་ཐམས་ཅད་ཟད་ཅིང་འཇོམས་སོ། །འཇིགས་པ་ཐམས་ཅད་འཇོམས་པར་བྱེད་དོ། །ལས་ཕྲན་ཚེགས་རྣམས་ཀྱང་བཀླགས་པས་འགྲུབ་བོ། །འབུམ་ཕྲག་ཉི་ཤུ་རྩ་གཅིག་ཏུ་ཟློས་པར་བྱེད་པ་ནི་ནམ་མཁའ་ལ་འགྲོ་བར་བྱེད་པའོ། །དེ་ནས་
[91a.4]མིག་སྨན་ལྡོང་རོས་ཨ་ཤྭཏྠའི་འདབ་མ་བདུན་གྱི་ནང་དུ་ཇི་སྲིད་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །དྲོ་བར་བྱེད་བཞིན་པས་ནི་དབང་དུ་བྱེད་དོ། །དུ་བ་འཐུལ་བས་ནི་མི་སྣང་བའོ། །འབར་བས་ནི་ནམ་མཁའ་ལ་འགྲོའོ། །ཏིལ་གྱི་སྲེག་བླུགས་འབུམ་གྱིས་སྦྱིན་སྲེག་བྱའོ། །
[91a.5]གང་འདོད་པ་དེ་སྟེར་བར་བྱེད་དོ། །འབུམ་ཕྲག་བཅུ་གཅིག་བཟླས་པར་བྱ་སྟེ་ཇི་སྲིད་དུ་འཕགས་པ་སྤྱན་རས་གཟིགས་དབང་ཕྱུག་མཐོང་བར་བྱེད་དོ། །དེ་མཐོང་ན་གང་བརྩམས་པ་དེ་འགྲུབ་པར་བྱེད་དོ། །ཙནྡན་དཀར་པོའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ་ཉི་མ་སོ་
[91a.6]སོ་ལ་དོང་ཙེ་རྙེད་དོ། །ཙནྡན་དམར་པོའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ། ཉི་མ་རེ་རེ་ལ་ཀཱ་ར་ཥཱ་པ་ཎ་དྲུག་རྙེད་དོ། །འབུམ་ཕྲག་བདུན་བདུན་བཟླས་པར་བྱ་སྟེ་མི་སྣང་བར་འགྱུར་རོ། །འབུམ་ཕྲག་ལྔ་བཟླས་པར་བྱ་སྟེ། ནད་འཇོམས་པར་བྱེད་དོ། །མཚན་མོ་བརྒྱད་དུ་
[91a.7]ལན་གསུམ་ཡོངས་སུ་བཟླས་པས་ནད་འཇོམས་པར་བྱེད་དོ། །འབུམ་ཕྲག་བཅུ་གཉིས་བཟླས་པར་བྱ་སྟེ་བཅུད་ལེན་དང་བཅུད་རྙེད་དོ། །དེ་ཟོས་པས་གཉེར་མ་དང་སྐྲ་དཀར་སྤངས་པར་འགྱུར་རོ། །འབུམ་ཕྲག་གསུམ་གྱིས་གྲི་དྷ་ཤཱི་སེལ་བར་བྱེད་དོ། །ལྕགས་བསྲེགས་
[91b]
[91b.1]ནས་ལན་གསུམ་བཟླས་པའི་ཏིལ་མར་གྱིས་རྐང་པ་གཡས་པ་ལ་བསྐུས་ནས་ལྕགས་དེས་རྐང་པ་ལ་གདུང་བར་བྱ་ཞིང་གྲི་དྷ་ཤཱི་ཆོད་ཅིག་ཅེས་བརྗོད་པར་བྱའོ། །འབུམ་ཕྲག་གཉིས་བཟླས་པས་རྒྱལ་པོའི་བཙུན་མོ་དབང་དུ་བྱེད་དོ། །ཡུངས་ཀར་རྒྱལ་པོའི་སྲེག་བླུགས་བྱས་པས་དབང་དུ་
[91b.2]འགྱུར་ཞིང་མཚན་མོ་བདུན་གྱིས་ནོར་གྱི་བདག་པོར་འགྱུར་ཏེ་འདོད་པས་ཉེ་བར་བཞག་པ་མ་གཏོགས་སོ། །མཱརྒ་ལ་འབུམ་བཟླས་ཏེ་བསྐུས་ན་བཟའ་བཏུང་གང་བླངས་པ་དེ་རྙེད་དོ། །ཨརྒའི་ཡམ་ཤིང་གིས་སྦྱིན་སྲེག་བྱས་ན་གསེར་སྲང་བརྒྱ་རྙེད་དོ། །ཤིང་བི་ཎྱ་ཀཾ་གིས་སྦྱིན་སྲེག་
[91b.3]བྱ་སྟེ་སྐྱེ་བོ་ཐམས་ཅད་དགའ་བར་འགྱུར་རོ། །ཏཱ་མཱུ་ལའི་ཕྱེ་མས་སྦྱིན་སྲེག་སྟོང་ཕྲག་བརྒྱ་བྱ་སྟེ་ཅོད་པན་འཆིང་བར་འགྱུར་རོ། །བྱེ་བ་བཟླས་པར་བྱ་སྟེ་འཁོར་བརྒྱས་བསྐོར་བའི་རིག་པ་འཛིན་པར་འགྱུར་རོ། །འབྲས་ཡོས་ཀྱི་སྲེག་བླུགས་སྟོང་ཕྲག་བརྒྱད་ཀྱིས་སྦྱིན་སྲེག་བྱ་སྟེ་ཉི་མ་
[91b.4]བདུན་གྱིས་བགེགས་རྣམས་མེད་པར་འགྱུར་རོ། །འབུམ་ཕྲག་བཅུ་གཉིས་བཟླས་པར་བྱ་སྟེ། བ་ལྕི་སྐམ་པོ་ཧྭགས་ཀྱིས་བཙོ་བར་འགྱུར་རོ། །རྩ་བ་མེད་པའམ། དུག་མེད་པར་བརྗོད་པས་བསྐུས་ན་དྲི་བཟང་པོར་འགྱུར་རོ། །ཏཱམྦུ་ལ་ཐམས་ཅད་ཡང་དག་པར་སྦྱར་ཏེ་
[91b.5]འབུམ་གྱིས་སྦྱིན་སྲེག་བྱའོ། །ཏཱམྦུ་ལ་མ་ཚང་བ་ཉིད་མེད་པར་འགྱུར་རོ། །ཨ་བཱ་མརྒས་མིག་ནད་སེལ་བར་བྱེད་དོ། །རིམས་ཀྱིས་བཏབ་པ་ལ་ཀུ་ཤས་བྱབས་པས་སོ། །སྲད་བུ་ལ་བརྒྱད་བརྒྱ་བཟླས་ནས་བཅིང་བར་བྱ་སྟེ་སྐལ་བ་བཟང་པོར་འགྱུར་རོ། །ཟན་དང་ཞོ་
[91b.6]ལྷན་ཅིག་པ་འབུམ་གྱིས་སྦྱིན་སྲེག་བྱས་ན་ཇི་སྲིད་འདོད་པའི་ཟས་མ་ཚང་བ་མེད་པར་འགྱུར་རོ། །མར་གྱི་སྲེག་བླུགས་སྟོང་གིས་སྦྱིན་སྲེག་བྱས་ན་ཡུལ་གྲུ་གསུམ་རྙེད་དོ། །བསོད་ནམས་ཆུང་བའི་སེམས་ཅན་རྣམས་ཀྱིས་སྒྲུབ་པ་ལན་གསུམ་གྱིས་བསྒྲུབ་པར་བྱའོ་ཞེས་སོ། །གུ་
[91b.7]གུལ་གྱི་རིལ་བུ་ཀ་པར་ཥའི་རུས་པའི་ཚད་ཀྱིས་སྦྱིན་སྲེག་སྟོང་ཕྲག་བརྒྱ་བྱ། ཉི་མ་རེ་རེ་ལ་པ་ཎ་བཅུ་དྲུག་རྙེད་དོ། །ལྷག་མ་མེད་པ་ཟད་པར་བྱའོ། །དོང་ཀའི་མེ་ཏོག་གིས་སྦྱིན་སྲེག་སྟོང་ཕྲག་བརྒྱ་བྱ་སྟེ་མ་བཏགས་པའི་གོས་སྣ་ཚོགས་པ་བྱེ་བ་ཕྲག་བཅུ་གཉིས་རྙེད་དོ། །སྙིང་རྗེས་སྦྱིན་
[92a]
[92a.1]དུ་བཅུག་པ་དང་། དེ་བཞིན་དུ་དད་པ་དང་། ལྷ་བསྙེན་པ་ལས་གཞན་མ་ཡིན་པས་འགྲུབ་པར་མི་འགྱུར་རོ། །ཞེས་དེ་བཞིན་དུ་རྟོགས་པར་བྱའོ། །རྟོག་པའི་རྒྱལ་པོ་འདི་ཡང་ཆོས་ཐམས་ཅད་ཀྱི་ནང་དུ་གཏོགས་པར་རྟོག་པ་ཐམས་ཅད་ཀྱི་ནང་དུ་གཏོགས་པའི་རིག་པ་འདི་
[92a.2]ནི་ཆོ་ག་རྒྱས་པར་བསྟན་པར་ལོ་བརྒྱ་ཕྲག་གིས་ཀྱང་དེ་དང་འདིས་མདོར་བསྡུས་ནས་བསྟན་པར་མི་ནུས་སོ། །ཆོ་ག་གཞན་རྣམས་སུ་ཡང་རིག་པ་འདི་སྒྲུབ་པའི་ཆོ་ག་དེ་ཐམས་ཅད་བསྒྲུབ་པར་བྱ་ཞིང་། དེ་བཞིན་དུ་གང་ངེས་པར་བརྗོད་པའི་ལས་རྣམས་སྒྲུབ་པར་བྱེད་དོ། །རྟོག་པའི་རྒྱལ་པོ་
[92a.3]འདིར་རིག་པའི་སྔགས་དེ་རྣམས་དང་གང་སྔགས་རྣམས་ཀྱིས་བསྒྲུབ་པར་བྱ་བ་དེ་རྣམས་ཁོ་ན་ཡངས་པ་དང་ལྡན་པའི་ཏིང་ངེ་འཛིན་རབ་ཏུ་གསལ་བ་ལ་སོགས་པ་དང་། རྟོག་པ་གཞན་གྱི་ཆོ་གས་ཀྱང་བསྒྲུབ་པར་བྱའོ་ཞེས་པའོ། །དེ་རྟོག་པའི་རྒྱལ་པོ་འདིའི་སྒྲུབ་ཐབས་ཀྱི་སྤྱོད་པ་སྦྱིན་པ་
[92a.4]དང་། སྒྲུབ་པའི་ཐབས་ཀྱི་ཆོ་ག་རྣམ་པ་སྣ་ཚོགས་པ་ལ་སོགས་པ་དང་། དཀྱིལ་འཁོར་གྱི་ལས་དང་། འཇིག་རྟེན་དང་འཇིག་རྟེན་ལས་འདས་པའི་མངོན་པར་འདོད་པའི་རིག་པ་དང་། སྔགས་རྣམས་དང་། རྟོག་པ་ཐམས་ཅད་དུ་རྒྱས་པར་བསྟན་པའི་ཕྱག་རྒྱ་ཆེན་པོའི་ཆོ་ག་བཅུ་རྣམས་
[92a.5]དང་། བྱང་ཆུབ་སེམས་དཔའ་ཆེན་པོའི་ཆོ་ག་བརྒྱད་རྣམས་ཀྱང་མཉམ་པ་ཉིད་དུ་འགྱུར་རོ། །འདི་ལྟ་སྟེ་འཕགས་པ་ཀུན་ཏུ་བཟང་པོའི་རྟོག་པ་དང་། བྱང་ཆུབ་སེམས་དཔའ་ཆེན་པོ་གཞོན་ནུ་བཞི་པོའི་རྟོག་པ་དང་། ཡངས་པའི་རི་བོ་དང་། ཀུན་ཏུ་རི་བོ་དང་། འཇིག་རྟེན་གསུམ་
[92a.6]ལས་རྣམ་པར་རྒྱལ་བའི་རྒྱུད་དེ། རྟོག་པ་ཆེན་པོ་ཐམས་ཅད་ཀྱི་སྤྱོད་པའི་ཆོ་ག་རྣམས་སུ་མཉམ་པ་ཉིད་དུ་འགྲོ་བར་བྱེད་དོ། །དེ་བཞིན་ཁོ་ནར་བདག་གིས་བརྗོད་པ་དེ་དང་། སངས་རྒྱས་མཐའ་ཡས་པས་གསུངས་པའི་རྟོག་པའི་རྒྱལ་པོ་བདེ་བླག་ཏུ་བསྒྲུབ་པར་བྱ་སྟེ་མཐའ་ཡས་
[92a.7]པའི་བྱང་ཆུབ་ཀྱི་ཕ་རོལ་ཏུ་འགྲོའོ། །བྱང་ཆུབ་སེམས་དཔའི་སྡེ་སྣོད། བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཐམས་ཅད་ཐུན་མོང་པའི་ཆོ་གའི་རིག་པའི་ལེའུ་རབ་འབྱམ་རྫོགས་སོ།། །།ཕྱག་རྒྱའི་ལེའུ་བྲི་བར་བྱའོ། །
[92b]
[92b.1]དེ་ནས་སེམས་དཔའ་ཆེན་པོ་ཕྱག་རྒྱ་ཡང་དག་པར་མགུ་བར་བྱེད་པའི་ཏིང་ངེ་འཛིན་ལ་སྙོམས་པར་ཞུགས་ནས་དཀྱིལ་འཁོར་ཐམས་ཅད་ཀྱི་ཆོ་ག་ཐུན་མོང་བ་རྒྱུད་ཐམས་ཅད་ཀྱི་ནང་དུ་གཏོགས་པ་ཕྱག་རྒྱའི་རི་མོའི་ཆོ་ག །རབ་ཏུ་འཛུམ་པའི་བཞིན་དུ་གྱུར་པས་དེའི་འོག་ཏུ་ཕྱག་རྒྱའི་མཚན་
[92b.2]ཉིད་གསུངས་པར་གྱུར་ཏོ། །བཅིང་བ་རྣམས་ཀྱི་མཚན་ཉིད་ནི། །ཤེས་ནས་རབ་ཏུ་བཞག་པའོ། །དེ་བཞིན་གཤེགས་པ་ཐམས་ཅད་ཀྱི། །རིགས་ཀྱི་ཕྱག་རྒྱ་ཆ་གསུམ་རྣམས། །ཉི་མའི་དཀྱིལ་འཁོར་ཀུན་ནས་འབར། །གཙུག་ཏོར་ཕྱག་རྒྱ་རྫོགས་པ་ཡི། །ཉི་མའི་
[92b.3]དཀྱིལ་འཁོར་འཆར་བ་ནི། །འཁོར་ལོས་སྒྱུར་བའི་ཕྱག་རྒྱའོ། །གཙུག་ཏོར་དེ་ཉིད་ཅུང་ཟད་བཏེག །གཙུག་ཏོར་སྟེང་འགྲོའི་ཕྱག་རྒྱའོ། །ཀུན་ཏུ་དཀར་བ་གདུགས་དཀར་ཅན། །འཁོར་ལོ་འབར་བ་རྣམ་པར་འཕྲོ། །གཟི་བརྗིད་ཕུང་པོ་རྡོ་རྗེ་སྙིང་། །གཞན་གྱིས་མི་
[92b.4]ཐུབ་ལན་གསུམ་དཀྲིས། །རྒྱལ་བའི་གཙུག་ཏོར་ཕྱག་རྒྱའོ། །འཁོར་ལོ་རྩིབས་བརྒྱད་ལྟེ་བར་བཅས། །ཆོས་ཀྱི་འཁོར་ལོའི་མཚན་ཉིད་དོ། །པདྨ་རིན་ཆེན་ནོར་བུ་ནི། །རིན་ཆེན་སྙིང་པོའི་ཕྱག་རྒྱའོ། །དེ་ཉིད་དཀྱིལ་འཁོར་སོ་སོར་གནས། །ལས་ཀུན་བྱེད་པའི་གདུ་
[92b.5]བུ་ཅན། །དེ་དབུས་སོན་པ་དབུས་མ་ཡིན། །སྤྱན་དེ་དེ་བཞིན་གཤེགས་པའི་སྤྱན། །དེ་ཉིད་རྩ་བ་ཅན་གྱིས་དམན། །དེ་བཞིན་གཤེགས་པའི་མཛོད་སྤུའོ། །རྩེ་མོའི་སྟེང་འོག་ནུས་པའི་མཚན། །དེ་བཞིན་གཤེགས་པའི་ནུས་པའོ། །འབར་བའི་ཚོགས་པ་གཞན་
[92b.6]མི་ཐུབ། །འབར་བའི་སྙིང་པོའི་དཀྱིལ་འཁོར་ནི། །ཐམས་ཅད་ལྷུང་བཟེད་སོགས་ཕྱག་རྒྱ། །སྔགས་སམ་ཡིད་ཀྱི་བྱེ་བྲག་ལས། །དེ་བཞིན་གཤེགས་རིགས་ཕྱག་རྒྱའོ། །པདྨ་འདབ་བརྒྱད་ཕྱི་མ་ལ། །འདབ་མ་ཅན་རྫོགས་གང་བ་ཡི། །ཟླ་བའི་རྣམ་པ་ཆ་དང་བཅས། །
[92b.7]རྩ་བའི་ཕྱག་རྒྱ་པདྨ་ཅན། །པདྨ་གཡོ་བའི་སྟེང་དུ་ནི། །ངེས་ཞུགས་ནོར་བུ་འདོད་པ་ནི། །ཕུན་ཚོགས་བྱེད་པའི་ཕྱག་རྒྱའོ། །རྟ་མགྲིན་དང་ནི་སྔོན་ཕྱོགས་ཀྱི། །པདྨ་ཡི་ནི་ཟེ་འབྲུའོ། །པདྨ་དཀར་པོ་གོས་དཀར་ཅན། །ཟེ་འབྲུ་དེ་ཉིད་གྲགས་ལྡན་མའི། །ཨུཏྤལ་དེ་ཉིད་
[93a]
[93a.1]སྒྲོལ་མ་ཡི། །ཨུཏྤ་ལ་ནི་ཟླ་བ་ཡིའོ། །ཅུང་ཟད་རིན་ཆེན་ཁྲོ་གཉེར་ཅན། །སྡོང་བུ་དང་བཅས་དཔལ་མོ་སྟེ། །ཕོ་ཉ་མོ་ཀུན་ཞེས་བྱའི་རིགས། །ཁ་བྱེ་རྒྱས་པ་རིགས་རྒྱལ་མོའོ། །ལྷག་མ་རྣམས་ཀྱི་ཐུན་མོང་ཉིད། །བྱུག་པའམ་རིལ་བ་སྤྱི་བླུགས་ཀྱི། །རྣམ་
[93a.2]པ་དེ་དག་ལྷག་མ་རུ། །རིག་པ་ཅན་རྣམས་ཀྱིས་ཤེས་བྱ། །འབར་བས་པད་རིགས་ཕྱག་རྒྱའོ། །རྩེ་མོ་ལྔ་པ་རྡོ་རྗེ་ཡི། །གདོང་གཉིས་ལྷ་མོ་སོ་སོར་གནས། །འབར་བའི་ཕྲེང་ལྡན་རིག་པ་མཆོག །རིག་པའི་རྒྱལ་པོའི་རྡོ་རྗེའོ། །དམ་ཚིག་རྡོ་རྗེ་ཐད་ཀར་གནས། །བུམ་
[93a.3]དབུས་སྟེང་སོང་མཱ་མ་ཀཱི། །གཙུག་ཏོར་གཅིག་པ་རྒྱལ་བ་སྟེ། །གཙུག་ཏོར་གཉིས་པ་རྣམ་པར་རྒྱལ། །གཙུག་ཏོར་གསུམ་པ་རྡོ་རྗེའི་མཚན། །དབུས་སུ་མདུང་གི་རྣམ་པ་ནི། །རྡོ་རྗེ་ཡི་ནི་མཚན་མའོ། །དབུས་སུ་འཁྱིལ་པ་བྱས་ནས་ནི། །མདུང་ལ་འཁྱིལ་པ་
[93a.4]མངོན་ཕྱོགས་པའོ། །རྡོ་རྗེའི་དབུས་སུ་དཀྱིལ་འཁོར་ལ། །ཀུན་ནས་འབར་བའི་དཀྱིལ་འཁོར་ནི། །ཡོད་པ་ཕྲེང་བ་ཅན་མའོ། །རྡོ་རྗེ་གཉིས་ཀའི་རྩེ་མོ་ལ། ཕྲེང་བ་དག་བྱེད་ཕྲེང་བ་འཆང་། །ཅུང་ཟད་ཅོད་པན་གཞོགས་སུ་ནི། །ལྕགས་ཀྱུ་རྡོ་རྗེ་ལྕགས་ཀྱུ་མའོ། །
[93a.5]དབྱུག་པ་དབྱུག་པའོ་དེ་བཞིན་དུ། །དགྲ་སྟ་དབུས་མའི་རྩེ་མོར་གནས། །རྡོ་རྗེ་ཁུ་ཚུར་བུམ་ཅན་ཡང་། །དེ་ནས་ངེས་པའི་རྣམ་པ་ནི། །རྡོ་རྗེ་རྩེ་གཅིག་འབར་བཅས་པ། །རྡོ་རྗེ་ཁ་མདུང་གི་སྣ། །ཕོ་ཉ་མོ་ཡི་རིང་པོ་སྟེ། །ཁྲོ་བོ་རྣམས་ཀྱི་ཐུང་ངུའོ། །རྣམ་པར་འཕྲོ་བ་
[93a.6]རིག་པའི་རྒྱལ། །ཅུང་ཟད་དབུས་སུ་གཙུག་ཏོར་ལྡན། །རིག་པའི་རྒྱལ་པོ་ཞེས་བྱའོ། །འོག་ཏུ་མདུང་ལ་སྟེང་རྡོ་རྗེ། །ཚོགས་ཀྱིའོ་སྟེང་དུ་མདུང་དང་ནི། །འོག་ཏུ་རྡོ་རྗེ་ལོག་འདྲེན་ཀུན། །དབུས་སུ་བི་དཱིའི་ཕྱོགས་བཞི་རུ། །མགོ་གསུམ་རྡོ་རྗེ་བི་དཱི་ནི། །རིག་པའི་
[93a.7]རྒྱལ་པོའི་དཀྱིལ་འཁོར་དུའོ། །དེ་ཉིད་འདིར་ཡང་དེ་བཞིན་དུ། །ཐམས་ཅད་དུ་ནི་འབར་བཅས་པ། །བདུན་ལྔ་གསུམ་གྱི་འབར་བར་བྱ། །རྡོ་རྗེའི་རིགས་ནི་ཐམས་ཅད་ལ། །རྡོ་རྗེ་ལྔ་ཡི་མཚན་ཉིད་རྣམས། །ཕྱག་རྒྱ་བཅས་པའོ་གཏུམ་པོ་རྣམས། །བི་དཱི་ཀ་དང་བཅས་
[93b]
[93b.1]པའོ། །ཅིག་ཤོས་འཇིག་རྟེན་པ་རྣམས་ནི། །འབར་བ་དང་བཅས་གཏུམ་པོ་མི། །བི་དཱི་མེད་པར་སོ་སོར་གནས། །ཇི་ལྟར་འགྲོ་བར་བྱ་བ་ཡི། །དགེ་བའི་སྤྱོད་པས་འཇིག་རྟེན་པ། །འཇིག་རྟེན་འདས་པའི་རྒྱུད་ཤེས་པས། །ཐམས་ཅད་རྟོག་པ་དཀྱིལ་འཁོར་གྱིས་ཞེས་སོ། །
[93b.2]ཨོཾ་ས་ར་ས་ར་བཛྲ་པྲཱ་ཀཱ་རཾ་ཧཱུྃ་ཕཊ་སྭཱ་ཧཱ། ར་བའོ། །ཨོཾ་བི་ཕུ་རད། རཀྵ་བཛྲ་པཉྫ་ར་ཧཱུྃ་ཕཊ་སྭཱ་ཧཱ། རྡོ་རྗེའི་གུར་རོ། །ཨོྃ་ཀཱི་ལི་ཀཱི་ལི། བཛྲ་བཛྲི་བྷུ་བནྡྷ་བནྡྷ་ཧཱུྃ་ཕཊ་སྭཱ་ཧཱ། ཕུར་བའོ། །དེ་ལྟར་འདི་རྣམས་ཀྱི་དཀྱིལ་འཁོར་བྲི་བའི་ཕྱག་རྒྱའོ། །དེ་ནས་སེམས་དཔའ་ཆེན་པོ་
[93b.3]དེས། སླར་ཡང་ཕྱག་རྒྱ་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་སྒྲུབ་ཐབས་ཐམས་ཅད་ཀྱི་སྤྱིའི་ཆོ་ག་མཚུངས་པ་ཉིད་ཀྱི་ཕྱག་རྒྱ་དང་རིག་པ་ཐམས་ཅད་ལ་ཀུན་ནས་མཉམ་པར་འཇུག་པ་དེ་རྣམས་གདོན་མི་ཟ་བ་ཁོ་ནར་དངོས་གྲུབ་རྟོགས་
[93b.4]པར་འགྱུར་རོ་ཞེས་སོ། །དེ་ནས་ཐལ་མོ་དབུས་མ་ཡི། །གུང་མོའི་སོར་མོ་གུང་མོས་གུང་མོ་ལ། །དེ་ཉིད་སྡིགས་མཛུབ་རྩེ་མོ་ལྟ་བར་གནས། །དེ་བཞིན་གཤེགས་རིགས་དམ་ཚིག་གི། །ཕྱག་རྒྱ་ལྷན་ཅིག་པར་བསྒྲགས་སོ། །དང་པོར་སྔགས་བཅས་རྫོགས་པར་བྱ། །
[93b.5]བཟླས་པ་ལ་སོགས་པར་འགྱུར་རོ། །ཡང་འདིར་སྔགས་ནི། ན་མཿསརྦ་ཏ་ཐཱ་ག་ཏེ་བྷྱཿ། ཨོྃ་ཏ་ཐཱ་ག་ཏཱ་ཨུད་བྷ་བཱ་ཡ་སྭཱ་ཧཱ། དེ་བཞིན་གཤེགས་པའི་རིགས་སུ་དམ་ཚིག་གི་སྔགས་སོ། །གཡོན་པའི་རྒྱབ་ཕྱིན་ཅི་ལོག་ཏུ་འགྱུར་ཏེ་བཀན་ལ་ལག་པའི་མཐེའུ་ཆུང་བཟུང་ལ་གང་
[93b.6]གིས་མཐེ་བོང་གཉིས་ཅུང་ཟད་བརྐྱང་བ་མནན་པར་བྱ་སྟེ། སོར་མོ་དག་ནི་མཆོག་གི་དམ་ཚིག་གི་སྔགས་ཏེ་རྡོ་རྗེའི་རིགས་སུ་རབ་ཏུ་གྲགས་པར་འགྱུར་རོ། །ཡང་འདིར་སྔགས་ནི། ན་མཿསརྦ་ཏ་ཐཱ་ག་ཏེ་བྷྱཿ། ཨོྃ་བཛྲ་ཨུད་བྷ་བཱ་ཡ་སྭཱ་ཧཱ། རྡོ་རྗེའི་རིགས་སུ་དམ་ཚིག་གི་ཕྱག་རྒྱའི་
[93b.7]སྔགས་སོ། །གུང་མོའི་སོར་མོ་གུང་མོ་ཅན། །བྱས་ནས་ཐལ་མོ་སྦྱར་བྱས་པ། །སོར་མོ་གཉིས་རྟག་བུག་པ་མེད། །དང་པོར་བཅིངས་ནས་དེ་བཞིན་ཕྱིས། །རྫོགས་ནས་བཟླས་པ་ལ་སོགས་འགྱུར། །ཡང་འདིར་སྔགས་ནི། །ན་མཿསརྦ་ཏ་ཐཱ་ག་ཏེ་བྷྱཿཞེས་པ་འདི་
[94a]
[94a.1]རྣམས་དམ་ཚིག་གི་ཕྱག་རྒྱ་རྣམས་ལའོ། །ཨོྃ་པདྨ་ཨུད་བྷ་བཱ་ཡ་སྭཱ་ཧཱ། འདི་ནི་པདྨའི་རིགས་ཀྱི་ཕྱག་རྒྱའི་དམ་ཚིག་གི་སྔགས་སོ། །ཞེས་པ་དམ་ཚིག་ཕྱག་རྒྱ་ནེ། །གསུམ་པོ་འདི་རྣམས་ཀུན་ཏུ་བསྒྲག །ཡོན་ཏན་དཔག་མེད་རྣམ་པ་སྟེ། །སྟོབས་ཆེན་ཕ་
[94a.2]རོལ་གནོན་པའོ། །དང་པོར་བཅིང་བྱ་རྟག་ཏུ་སླར། །སྒྲུབ་པོས་ལྷ་ཡི་སྤྱན་སྔ་རུ། །དེ་ཡི་དངོས་གྲུབ་ཐོབ་པར་འགྱུར། །མྱུར་དུ་འདོད་པའི་ཞི་སོགས་རྣམས། །འཇིག་རྟེན་མགོན་པོ་མཐའ་ཡས་དང་། །དེ་སྲས་བདག་ཉིད་ཆེ་རྣམས་ཀྱིས། །ལུས་ཅན་ཀུན་གྱི་ཕྱག་རྒྱ་
[94a.3]ཆེ། །སྒྲུབ་པའི་དོན་དུ་གསུངས་པ་ཡིན། །རྟག་ཏུ་སྔ་བར་ལངས་ནས་ནི། །ཉིན་རེ་ཉིན་རེ་བཅིང་བར་བྱ། །བཙང་ཞིང་དད་དང་བློ་གྲོས་ལྡན། །དེ་ཡིས་དངོས་གྲུབ་འབྱུང་བར་འགྱུར། །དམ་ཚིག་ཕྱག་རྒྱ་གསུམ་པོ་འདི། །གང་གིས་ཤེས་པ་བློ་ལྡན་པས། །གཟུང་
[94a.4]བའི་འཕགས་པའི་མན་ངག་གིས། །དེ་ཡི་དངོས་གྲུབ་ཐེ་ཚོམ་མེད། །འདི་རྣམས་རྣམ་པར་ཤེས་པ་ནི། །ཆོ་ག་ཉམས་ཀྱང་སྒྲུབ་པ་པོས། །དེ་ཡི་དངོས་གྲུབ་བྱེད་པ་ཡིན། །སྟོབས་པོ་ཆེ་ལ་སོགས་རྣམས་ཀྱིས། །ཕྱག་རྒྱ་ཀུན་ཏུ་སྲུང་དོན་དུ། །དེ་ནས་དབུགས་
[94a.5]འབྱིན་ཆེན་པོ་དེ། །བདག་གིས་ཀུན་ནས་སྣང་བ་ཡི། །ཕྱག་རྒྱ་ཡང་དག་སྐུལ་བྱེད་པའི། །སྒོམ་པ་ཀུན་ནས་རྟག་ཏུ་ནི། །ཕྱག་རྒྱ་རབ་ཏུ་གསུངས་པ་སྟེ། །སྒྲོལ་མ་ཀུན་གྱི་ཐུན་མོང་དུ། །རྟག་པ་གང་དུ་གསུངས་པ་ཡིན། །རྟོག་པ་གཞན་དུ་རིག་པ་གང་། །དེ་རྣམས་
[94a.6]ཉིད་ཀྱང་རབ་སྦྱར་བྱ། །ཡང་འདིར་ཕྱག་རྒྱའི་མཚན་ཉིད་འགྱུར། །སླར་ཡང་སོར་མོ་ཕན་ཚུན་དུ། །ལན་གཉིས་ཁ་སྦྱར་གནས་པ་ལ། །མཛུབ་མོ་གཉིས་ནི་རབ་ཏུ་བརྐྱང་། །བློ་ལྡན་དེ་བཞིན་མཐེ་བོང་ཡང་། །སེམས་ནི་ལེགས་པར་མཉམ་བཞག་པས། །བཅིང་བྱ་
[94a.7]རྩ་བའི་ཕྱག་རྒྱའོ། །སྒྲོལ་མ་སྤྱན་དྲང་ཆེད་དུ་ནི། །འདི་རྣམས་རིག་པ་ལྷན་ཅིག་པས། །ཞེས་འདི་སྒྲོལ་མ་ཐམས་ཅད་ཀྱི། །རྩ་བའི་ཕྱག་རྒྱ་དོན་ཆེན་སྦྱིན། །སྒྲུབ་པ་པོ་ནི་དོན་ཐམས་ཅད། །རང་གི་རིག་པ་སྦྱར་བ་ཡིན། །ཆོ་ག་ཉམས་ཀྱང་དད་པ་ཡིས། །ལྷ་རྣམས་
[94b]
[94b.1]འཕྲལ་དུ་འོང་བར་བྱེད། །དེ་ཉིད་མཐེ་བོང་བཀན་བྱས་ནས། །མཆོད་ཡོན་དག་ནི་དབུལ་བར་བྱ། །དེ་ནས་མཆོད་ཡོན་ཅན་དུ་འགྱུར། །མི་རྣམས་འདོད་པའི་འབྲས་རབ་སྦྱིན། །མཆོད་ཡོན་གྱི་ཕྱག་རྒྱའོ། །ལག་པ་བཀན་ཏེ་བཏེག་ལ་བརྐྱང་། །མཐེ་བོང་གདན་དུ་
[94b.2]རབ་བརྟག་བྱ། །དེ་ཉིད་འདོད་པའི་སྒྲུབ་པའི་དོན། །ལྷ་རྣམས་ཡོངས་སུ་མཉེས་པར་བྱེད། །གདན་གྱི་ཕྱག་རྒྱའོ། །མཐེ་བོང་དག་གི་རྩེ་མོ་ཆ། །བསྐུམས་ནས་ཐ་དད་གྱུར་གང་ཉིད། །ཁྲུས་བྱ་བདག་ཉིད་དོན་བཟང་སྒྲུབ། །ཁྲུས་ཀྱི་ཕྱག་རྒྱའོ། །སོར་མོའི་རྩ་
[94b.3]བའི་ཉེ་ལོགས་སུ། །གཡས་པའི་མཐེ་བོང་རྣམ་པར་དགོད། །སྨན་དང་སྲོག་ཆགས་ཡན་ལག་ནི། །ཡོངས་སུ་སྤངས་ཏེ་དྲི་དག་དབུལ། །དྲིའི་ཕྱག་རྒྱའོ། །དེ་བཞིན་གཡོན་པའི་མཐེ་བོང་ཡང་། །མཉམ་པར་བཞག་པས་རྣམ་པར་དགོད། །ལྷ་ཡི་དྲི་མཆོག་དང་
[94b.4]ལྡན་པའི། །མེ་ཏོག་སྣ་ཚོགས་དབུལ་བར་བྱ། །མེ་ཏོག་གི་ཕྱག་རྒྱའོ། །སྡིགས་མཛུབ་གཡས་པའི་རྩེ་མོ་ནི། །བསྐུམས་ཏེ་གུང་མོར་གནས་པར་འགྱུར། །གང་གིས་མཐེ་བོང་ཅན་གྱིས་ནི། །དེ་ཡིས་བདུག་སྤོས་དབུལ་བར་བྱ། །བདུག་སྤོས་ཀྱི་ཕྱག་རྒྱའོ། །
[94b.5]གཡོན་པའི་མཐེ་བོང་སྡིགས་མཛུབ་ནི། །གུང་མོར་གང་གིས་གནས་པར་བྱ། །གཙང་ཞིང་དག་པར་ཡང་དག་ལྡན། །དེ་ཉིད་གཏོར་མའི་མཆོད་པར་བྱ། །གཏོར་མའི་ཕྱག་རྒྱའོ། །སྡིགས་མཛུབ་རྩེ་མོར་མཐེ་བོང་གཉིས། །རྣམ་པར་བཀོད་པ་བྱས་ནས་ནི། །
[94b.6]བ་ཡི་མར་ནི་ཕུལ་བྱུང་བས། །སྒྲོལ་མ་དབུལ་བར་བྱ་བའོ། །མར་མེའི་ཕྱག་རྒྱའོ། །གུང་མོའི་རྩེ་མོར་མཛུབ་མོ་ནི། །ཕྱི་ཡི་རྩེ་མོའི་ཚིགས་སུ་སྦྱར། །མཐེ་བོང་དང་ནི་མིང་མེད་དག །བགྲང་ཕྲེང་སྲད་བུ་ཡོངས་སུ་འཛིན། །ཕྲེང་བ་འཛིན་པའི་ཕྱག་རྒྱའོ། །རྟག་ཏུ་
[94b.7]མེ་རུ་མངོན་ཕྱོགས་པས། །ལག་པ་གཡས་པའི་མིང་མེད་ནི། །གུང་མོའི་ཚིགས་སུ་བྱས་པར་འགྱུར། །ལག་གཉིས་སྦྱར་བའི་གུང་མོ་ལ། །མཐེ་བོང་ཅུང་ཟད་རྣམ་འདུད་པའོ། །མེ་ལྷ་སྤྱན་དྲང་བའི་ཕྱག་རྒྱའོ། །མིང་མེད་མཐེ་བོང་སྦྱར་བྱས་ནས། །སྔགས་དང་བཅས་
[95a]
[95a.1]པ་རབ་སྦྱར་བྱ། །དེ་ཉིད་ཀྱིས་བརྗོད་གཤེགས་སུ་གསོལ། །མེ་ལྷ་སྤྱན་དྲངས་བ་བསྐུལ་བའི་ཕྱག་རྒྱའོ། །ཞེས་པ་འདི་སྒྲོལ་མ་ཐམས་ཅད་ཀྱི་རིག་པའི་ཚོགས་ཀྱིས་ཡོངས་སུ་བསྐོར་བའི་ཕྱག་རྒྱ་སྟེ་སྒྲུབ་པ་པོ་དངོས་གྲུབ་མཉམ་པ་མེད་པ་འདོད་པ་རྣམས་ཀྱིས་ཐུན་
[95a.2]མོང་དུ་རྟག་ཏུ་སྦྱར་བར་བྱའོ། །རྐང་པ་འཁྱོག་པོར་བྱས་ནས་ནི། །ཕྱག་རྒྱ་རྣམ་པར་རྒྱས་པ་ནི། །ལག་གཉིས་བརྐྱང་བྱས་འཁོར་ལོ་དང་། །སྔོན་དུ་མཐེ་བོང་བསྐུལ་ནས་ནི། །ཁུ་ཚུར་བཅིངས་ཏེ་མཐེ་བོང་དག །མཉམ་པར་བཤིབས་ཏེ་བརྐྱང་བར་བྱ། །གུང་མོ་སྒྲེང་བའི་ཕྱག་རྒྱ་
[95a.3]འདི། །བློ་ལྡན་བྱང་ཆུབ་སེམས་དཔའ་ཡི། །དབྱུག་པའི་ཕྱག་རྒྱར་གྲགས་པ་ཡིན། །སྒྲུབ་པོས་མྱུར་དུ་སྦྱར་བར་བྱ། །དངོས་གྲུབ་ཐམས་ཅད་བྱེད་པར་འགྱུར། །དབྱུག་པའི་ཕྱག་རྒྱའོ། །ལེགས་པར་ཁ་སྦྱར་བ་ཐལ་མོ་ཁོང་སྟོང་དུ་འགྱུར་ཏེ། ཁ་སྦྱར་གྱི་ཕྱག་རྒྱའོ། །
[95a.4]གང་དུ་མཐེ་བོང་ནང་དུ་བཅུག་པ་ནི་བཟང་པོའི་གདན་ནོ། །བཟང་པོའི་གདན་གྱི་ཕྱག་རྒྱའོ། །ཐལ་མོ་ཁོང་སྟོང་དེས་རབ་ཏུ་བརྗོད་པའི་ཁ་སྦྱོར་གྱི་ཕྱག་རྒྱ་ལས་མིང་མེད་ཀྱི་སོར་མོ་ཡང་དག་པར་སྦྱར་བ་ནི། ཁ་སྦྱོར་གྱི་ཕྱག་རྒྱའི་གཙོ་བོ་པདྨའི་རྣམ་པ་འོད་ཟེར་གྱི་རྣམ་པ་ནི་པདྨའི་
[95a.5]ཕྱག་རྒྱའོ། །ཞེས་སྒྲུབ་པ་པོ་བློ་དང་ལྡན་པས་ཤེས་པར་བྱའོ། །གདན་གྱི་དོན་དུ་རབ་ཏུ་སྦྱར་བར་བྱའོ། །ཕྱག་རྒྱ་འདི་ནི་གྲགས་པ་ཆེན་པོའོ། །པདྨའི་ཕྱག་རྒྱའོ། །རྩ་བའི་ཕྱག་རྒྱ་ནི་རབ་ཏུ་བརྗོད་པ་དེ་ཨུཏྤ་ལ་དེ་འདིར་བརྗོད་པར་བྱའོ། །ནས་ཙམ་རྣམ་པར་གྲོལ་བ་ནི་ཕྱག་
[95a.6]རྒྱ་པདྨའི་ཏོག་ནི་ཡན་ལག་ཉིད་དོ། །ཨུཏྤ་ལའི་ཕྱག་རྒྱ་ནི་འཇིག་རྟེན་གསུམ་ལས་རྣམ་པར་རྒྱལ་བའི་ཕྱག་རྒྱ་དང་། སྒྲོལ་མའི་ཚོགས་ཐམས་ཅད་ཀྱི་ཕྱག་རྒྱ་གང་ཡིན་པ་དེ་ཕྱག་རྒྱར་ཡོངས་སུ་བསྒྲགས་སོ། །ཚིགས་གསུམ་པ་བཅག་པ་ནི་ཁྲོ་གཉེར་ཅན་གྱིས་སོ། །དེ་ཁོ་ན་ཚིགས་
[95a.7]བར་བར་གྱུར་བ་ཡང་དག་པ་ཁོ་ནར་འདོད་པ་ནི་ཏིང་ངེ་འཛིན་ཡངས་པའི་ཕྱག་རྒྱར་གསུངས་སོ། །སྡིགས་མཛུབ་དང་མཐེ་བོང་ཡང་དག་པར་སྦྱར་བའི་ཕྱག་རྒྱ་ནི་རལ་གཅིག་མའི་ཅོད་པན་ལས་སོ། །དང་པོ་ཏིང་ངེ་འཛིན་ཡང་དག་པར་གསུངས་པའི་རིག་པའི་སྔགས་རྣམས་
[95b]
[95b.1]ཕྱག་རྒྱ་གཉིས་པ་རལ་གཅིག་མའིའོ། །ཕན་ཚུན་སྦྱར་བྱས་ལྷག་མ་ཕྱི་རོལ་དུ་སྐྲའི་རྣམ་པར་རབ་ཏུ་བརྐྱང་ནས་དབུས་མ་གཉིས་ནི་མདུང་གི་རྣམ་པར་ལེགས་པར་གནས་པའི་ཕྱག་རྒྱ་ནི་མདུང་དུ་ཡང་དག་པར་བཤད་དོ། །ལྷ་ཡི་འབར་བར་བྱེད་པ་དང་། ཡང་དག་པར་མཚུངས་
[95b.2]པ་འདི་བསྟན་པ་ཙམ་གྱིས་གདུག་པ་རྣམས་ཐམས་ཅད་རྣམ་པར་འཇོམས་པ་མདུང་གི་ཕྱག་རྒྱའོ། །ཞེས་པ་ཕྱག་ཆེན་འདི་རྣམས་ནི། །དམ་ཚིག་དོན་དུ་རབ་སྦྱར་བ། །གང་གིས་ཡང་དག་ཤེས་བྱས་པ། །དེ་ཡིས་དངོས་གྲུབ་ཐོབ་པར་འགྱུར། །ཕྱག་རྒྱ་ལྷག་མ་ཐམས་ཅད་
[95b.3]ཉིད། །ཚད་མེད་གྲངས་མེད་ཉིད་དུ་བྱ། །ཕྱག་རྒྱ་ཡང་དག་ཡོངས་སུ་བསྒྲགས། །མདོར་ན་འདི་རུ་བརྗོད་པ་ནི། །སེམས་ཅན་སེམས་ནི་དུར་བ་རྣམས། །ལས་ཆེན་བྱེད་པར་མི་ནུས་པ། །མདོར་བསྡུས་འདིར་ནི་བརྗོད་པར་བྱ། །ཞེས་པའོ། །བྱང་ཆུབ་སེམས་དཔའི་སྡེ་
[95b.4]སྣོད་བཅོམ་ལྡན་འདས་མ་འཕགས་མ་སྒྲོལ་མ་རལ་པ་གྱེན་བརྫེས་ཀྱི་རྩ་བའི་རྟོག་པ་ཕྱག་རྒྱའི་ལེའུ་རབ་འབྱམ་རྫོགས་སོ།། །།དེ་ནས་ཡང་སེམས་དཔའ་ཆེན་པོས་སླར་ཡང་དངོས་པོའི་རང་བཞིན་གྱི་ཏིང་ངེ་འཛིན་སྒོམ་ཞིང་ལས་ཐམས་ཅད་ཀྱི་དངོས་གྲུབ་
[95b.5]བྱེད་པ་རྟོག་པའི་རྒྱལ་པོ་འདིར་གོས་དཀར་མོ་ཞེས་བྱ་བ་རང་གི་རིགས་ཀྱི་རིག་པ་ཆེན་མོའི་སྒྲུབ་ཐབས་སྲུང་བའི་དོན་དང་། བགེགས་བཟློག་པའི་དོན་དུ་གསུངས་པའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། དརྴ་ན། པརྵ་ཎ། བྷྱོ་ཤྲ་བ་
[95b.6]ཎ། སྨ་ར་ཎྱེ་ན། བཱ་སྱཱ་མ་ཧཾ། སརྦ་སཏྭཱ་ནཱཾ། སརྦ་བྱཱ་དྷི། ཙི་ཀིཏྤ་ཀ། ཏདྱ་ཐཱ། ཨོྃ་ཀ་ཊེ། བི་ཀ་ཊེ། ཀ་ཊཱཾ་ཀ་ཊེ། ཀ་ཊཱ། བི་ཀ་ཊཱ། བི་ཀ་ཊེ། བྷ་ག་བ་ཏི། བི་ཛ་ཡེ་སྭཱ་ཧཱ། འདི་ནི་གོས་དཀར་མོ་ཞེས་བྱ་བ་དེའི་རིག་པ་ཆེན་མོ་སྟེ། རིག་པ་ཐམས་ཅད་དང་། སྔགས་རྣམས་
[95b.7]ཀྱིས་དངོས་གྲུབ་བྱེད་པ། པདྨའི་རིགས་སུ་རིགས་ཀྱི་རིག་པ་འདིས་བདག་ཉིད་སྲུང་བ་དང་། གཞན་སྲུང་བ་དང་། གཡོག་སྲུང་བ་དང་། རས་རིས་གནས་པ་དང་། ལྷ་རྣམས་བསྲུང་བར་བྱ་བ་དང་། རས་རིས་གྲུབ་པ་འདི་ཡང་ཁྱེད་ཀྱི་སྒྲུབ་ཐབས་གསུམ་བྱས་ནས་སམ། བདུན་
[96a]
[96a.1]བྱས་ནས་བཟླས་པར་བྱའོ། །དེ་ནས་རང་གི་ལྷའི་བཟླས་པ་བརྩམ་པར་བྱ་སྟེ་མྱུར་དུ་དངོས་གྲུབ་ཏུ་འགྱུར་རོ། །བཟླས་པའི་མཐར་ཡང་བགེགས་རྣམས་སྲིད་པ་གཞན་དུ་འགྱུར་རོ། །རྟག་ཏུ་བཟླས་པས་ཀྱང་ནད་མེད་པར་འགྱུར་རོ། །ཉེ་བར་འཚེ་བ་ཐམས་ཅད་དང་བྲལ་བ་
[96a.2]དང་། རིང་དུ་འཚོ་བར་བྱེད་དོ། །བདེ་བ་ཡང་སོ་སོར་རྙེད་དོ། །སྲད་བུས་བདག་ཉིད་སྲུང་ཞིང་ཕྱིར་བཟློག་པ་ལ་སོགས་པ་རྣམས་ཀྱང་ངོ་། །དེ་ནས་འདིའི་ཕྱག་རྒྱ་ཉིད་ནི་སྒྲོལ་མ་ཐམས་ཅད་ཀྱི་སྤྱིའི་རྩ་བའི་ཕྱག་རྒྱ་སྟེ། དེ་ཉིད་སྡིགས་མཛུབ་བཅིངས་ནས་འཁྱིལ་བའི་རྣམ་
[96a.3]པར་བྱ་སྟེ་མཐེ་བོང་ཟུང་ཡང་ཀུན་ཏུ་བཙིར་བ་ནི་གོས་དཀར་མོའི་ཕྱག་རྒྱའོ། །འདི་ཡང་ཕྱག་རྒྱའི་སྒྲུབ་ཐབས་ཀྱི་རིག་པ་མཉམ་པར་འགྲོ་མ་གདོན་མི་ཟ་བ་སྟེ་དང་པོར་ཞབས་ལ་ཕྱག་བྱས་ཏེ། དེ་ནས་ལས་ཐམས་ཅད་བྱའོ། །ཡང་རྟོག་པའི་རྒྱལ་པོའི་དབང་པོ་ཆེན་པོ་འདིར་
[96a.4]འཕགས་མ་སྒྲོལ་མ་དང་། སྒྲོལ་མ་ཐམས་ཅད་ཀྱི་སྒྲུབ་པ་མངོན་པར་མཛེས་པ་ཐམས་ཅད་དང་། སྲུང་བ་དང་། ཉེས་པ་བྱས་པ་ཐམས་ཅད་ཟློག་པར་བྱེད་པ། འཕགས་མ་སྒྲོལ་མ་ཐམས་ཅད་ཀྱི་རྟོག་པའི་ཆོ་ག་རབ་ཏུ་སྦྱོར་བ་སྒྲུབ་ནུས་པར་འགྱུར་ཏེ། དེ་ཡང་གང་ཞེ་ན། 
[96a.5]ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཙནྡྲེ་ཙནྡྲ་མ་ཏི་སཱུ་རྱེ། སཱུརྱ་མ་ཏི། གྷུ་ནི་གྷུ་ན། ལ་ལ། ལེ་ལེ། སཱུ་ཏེ་སཱུ་ཏ་ནི། སིདྡྷི་སིདྡྷི། པ་རཱ་ཀྲ་མེ་སྭཱ་ཧཱ། ཨ་མི་ཏཱ་བྷཱ་སུ་ཏཱ་སྭཱ་ཧཱ། སརྦེ་ཥཾ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ་སྭཱ་ཧཱ། 
[96a.6]འདི་ཡང་འཕགས་པ་བཟང་པོ་ཞེས་བྱ་བ་འཕགས་མ་སྒྲོལ་མའི་རིག་པ་ཆེན་མོ་ཉེ་བར་འཚེ་བ་ཐམས་ཅད་འཇོམས་པར་བྱེད་པའོ། །གང་འདི་སྒྲོལ་མའི་རྟོག་པའི་ཆོ་ག་རབ་འབྱམ་སྤྱོད་པ་དང་། སྒྲུབ་ཐབས་དང་། ཕྱག་རྒྱའི་ཆོ་ག་ལ་སོགས་པ་དེ་ཐམས་ཅད་འཕགས་མ་སྒྲོལ་
[96a.7]མའི་ཟླ་བས་བསྒྲུབ་པར་བྱའོ། །ཞེས་ཀུན་ཏུ་རྟོགས་པར་བྱའོ། །རྟོག་པ་གཞན་གྱི་ཆོ་གས་ཀྱང་སྒྲུབ་པར་བྱེད་དོ། །རྟོག་པ་མེད་པས་ཀྱང་མངོན་སྤྱོད་ཀྱི་ལས་འདི་བྱེད་དེ། ཕྱག་འཚལ་བའི་ཡི་གེ་སྤངས་ནས། རིག་པ་འབའ་ཞིག་གི་སྭཱ་ཧཱའི་གནས་སུ་ཧཱུྃ་ཕཊ་སྦྱིན་པར་བྱའོ། །
[96b]
[96b.1]རྟོག་པ་གཞན་གྱི་ཆོ་གས་ཀྱང་ངོ་། །གང་འདོད་པ་དེ་དབང་དུ་བྱེད་པར་འགྱུར་རོ། །ཡང་ན་ཉེ་བར་འཇོམས་པར་བྱེད་པར་འགྱུར་རོ། །མདོར་ན་གང་འདོད་པ་དེ་སྒྲུབ་པར་བྱེད་དོ། །དེ་ནས་སེམས་དཔའ་ཆེན་པོ་དེ་ཐམས་ཅད་དང་ལྡན་པའི་འཁོར་གྱི་དཀྱིལ་འཁོར་ལ་གཟིགས་ནས། 
[96b.2]བསམ་པ་རྣམ་པར་དག་པས་སེམས་དཔའ་ཆེན་པོ་རྣམས་ལ་སྨྲས་པ། གང་རྟོག་པའི་རྒྱལ་པོ་འདིར་སྒྲུབ་པར་འགྱུར་བ་དང་། མཆོད་པར་འགྱུར་བ་དང་། ཡི་གེར་འདྲི་བར་འགྱུར་བ་དེ་རྣམས་དོན་ཐམས་ཅད་ཀྱི་དངོས་གྲུབ་འབྱུང་བར་འགྱུར་རོ། །སེམས་ཅན་ཐམས་ཅད་ལ་བྱམས་
[96b.3]པའི་སེམས་དང་། སེམས་ཅན་ཐམས་ཅད་ལ་ཀུན་ནས་དགའ་བ་ཡང་འབྱུང་བར་འགྱུར་རོ། །སྲུང་བར་བྱེད་པར་འགྱུར་རོ། །གང་དུ་རྟོག་པའི་རྒྱལ་པོ་འདི་ཡང་འབྱུང་བར་འགྱུར་བ་མཆོད་རྟེན་དུ་འགྱུར་བ་དང་། ས་ཕྱོགས་དེ་གང་ཉིད་ཀྱིས་ལག་མཐིལ་དུ་ཕྱིན་པར་འགྱུར་རོ། །
[96b.4]མཆོད་པ་འདི་ལྷ་དང་བཅས་པའི་འཇིག་རྟེན་ན་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་ཆོས་ཀྱི་རྣམ་གྲངས་འདི་ཐོབ་པ་དེས་ཐམས་ཅད་དུ་རྣལ་འབྱོར་དུ་བྱའོ། །སེམས་ཅན་ཐམས་ཅད་ཀྱི་སྟོབས་དང་སྟོབས་མེད་པ་ཤེས་ནས་རབ་ཏུ་གསལ་བར་བྱའོ། །འདི་ཡང་གཙང་མའི་ཕྱོགས་
[96b.5]སུ་ཐམས་ཅད་ཀྱིས་རབ་ཏུ་སྤྱོད་པར་འགྱུར་གྱིས་གཞན་དུ་མ་ཡིན་ནོ། །གང་ཞིག་བྱེད་པ་དེ་མངོན་པར་འདོད་པ་མེད་པ་སེམས་ཅན་གྱི་བསམ་པ་སྤང་བ་དང་། ཆོས་དང་ཆོས་སྨྲ་བ་པོ་ལ་མ་གུས་པ་ལ་མི་འཇུག་པའི་རབ་ཏུ་སྦྱོར་བས་རབ་ཏུ་སྦྱར་བར་བྱའོ། །རྟོག་པའི་རྒྱལ་པོ་འདིར་སྒྲུབ་པ་
[96b.6]པོ་ཐམས་ཅད་ཀྱིས་སྲུང་བའི་དོན་དུ་ལྷག་མ་དང་། ལྷག་མ་མེད་པ་ཡང་རུང་སྟེ་གཙང་སྦྲ་བྱས་པས་སྲུང་བའི་དོན་དུ་རིག་པའི་རྒྱལ་པོའི་སྔགས་སུ་འགྱུར་བ་ནི། ན་མོ་རེཏྣ་ཏྲ་ཡཱ་ཡེ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭ་ཡ། མ་ཧཱ་སཏྭཱ་ཡ། ཨོཾ་ཨ་མྲྀ་ཏ་ཨུད་བྷ་བ་ཧཱུྃ་ཕཊ་སྭཱ་ཧཱ། 
[96b.7]འདི་ནི་རྟ་མགྲིན་ཞེས་བྱ་བའི་རིག་པའི་རྒྱལ་པོ་སྟེ། ཐལ་བ་ལ་ལན་བདུན་མངོན་པར་བསྔགས་པས་བདག་ཉིད་སྲུང་བ་དང་། གཡོག་སྲུང་བ་ལ་མདུད་པའི་སྤྱོད་པ་བྱའོ། །རྟོག་པའི་རྒྱལ་པོ་འདི་ཡང་རྒྱལ་ལམ། ཐ་སྐར་ཡང་རུང་སྟེ་དགེ་བའི་སྦྱོར་བ་ལ་མཆོད་པ་དང་། གཏོར་མའི་ཚོགས་
[97a]
[97a.1]མཆོད་པ་རྒྱ་ཆེན་པོ་བྱས་ནས་ཆོས་དང་། ཆོས་ཡང་དག་པར་སྡུད་པ་པོ་ལ་ཡང་བསོད་སྙོམས་དང་། ཐེག་པ་ཆེན་པོ་ལ་བཟའ་བ་གྱ་ནོམ་པ་དང་། ཁྱད་པར་དུ་ཡོན་དང་བཅས་པའོ། །དེ་ནས་འདི་རྫོགས་པར་བྱའོ། །དེ་བཞིན་དུ་བྱ་སྟེ་རྟོག་པའི་རྒྱལ་པོ་ཇི་ལྟ་བ་བཞིན་དུ་
[97a.2]རྟོག་པའི་རྒྱལ་པོའི་རིག་པའི་གསང་སྔགས་བཀླག་པར་བྱ་སྟེ་དེ་བཞིན་དུ་དམན་པར་མི་འགྱུར་རོ། །ཇི་ལྟར་མྱུར་དུ་དངོས་གྲུབ་ཉིད་ཀྱང་སྩོལ་བར་བྱེད་དོ། །བཅོམ་ལྡན་འདས་བྱང་ཆུབ་སེམས་དཔའ་ཆེན་པོས་འདི་སྐད་ཅེས་བཀའ་སྩལ་པ་དང་། ལྷ་དང་བཅས་པའི་འཇིག་རྟེན་བཅོམ་ལྡན་འདས་ཀྱིས་
[97a.3]གསུངས་པ་ལ་མངོན་པར་དགའོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཤིན་ཏུ་རྒྱས་པ་ཆེན་པོ་ཉིད་ཀྱི་རྟོག་པའི་རྒྱལ་པོ་རལ་པ་གྱེན་བརྫེས་ཞེས་བྱ་བ་བཅོམ་ལྡན་འདས་འཕགས་མ་སྒྲོལ་མའི་རྟོག་པ་རྫོགས་སོ།། །།དེ་ནས་བཅོམ་ལྡན་
[97a.4]འདས་རིའི་རྒྱལ་པོ་གྲུ་འཛིན་ན་བཞུགས་ཏེ། དེར་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ལ་བོས་ཏེ་འདི་སྐད་ཅེས་བཀའ་སྩལ་ཏོ། །སེམས་དཔའ་ཆེན་པོ་ཁྱོད་ཀྱིས་རལ་པ་གྱེན་བརྫེས་ཀྱི་རྟོག་པའི་རྒྱལ་པོ་ཆེན་པོ་དེ་བཤད་དོ། །
[97a.5]ད་ནི་ཕྱི་མའི་རྒྱུད་གསང་བ་དེ་གསང་ཆེན་ཕྱི་མ་དང་བཅས་པ་ཐབས་སླ་བ་བདེ་བླག་ཏུ་སྒྲུབ་པ། ཆོ་ག་དང་བཅས་པ་སྔོན་དུ་འགྲོ་བས་བརྗོད་པ་སྙིང་རྗེ་ཆེན་པོའི་བདག་ཉིད་ཅན་སྐྱེ་བོ་མང་པོ་ལ་ཕན་པ་དང་། སྐྱེ་བོ་མང་པོ་ལ་བདེ་བའི་ཆེད་དང་། སྡུག་བསྔལ་གྱིས་གདུངས་བ་རྣམས་
[97a.6]ལ་སྙིང་བརྩེ་བའི་ཆེད་དང་། སྔོན་གྱི་སངས་རྒྱས་རྣམས་ཀྱིས་རྗེས་སུ་ཡི་རང་བར་མཛད་པ། སྒྲོལ་མ་ཐམས་ཅད་ཀྱི་ཐུན་མོང་བའི་རིག་པ། རལ་པ་གྱེན་བརྫེས་རྟོག་པའི་རྒྱལ་པོ་ཉིད་ཀྱི་སྦྱོར་བ་རྣམས་ཤོད་ཅིག །བཅོམ་ལྡན་འདས་ལ་སེམས་དཔའ་ཆེན་པོས་འདི་སྐད་ཅེས་གསོལ་
[97a.7]ཏེ། བཅོམ་ལྡན་འདས་དེ་བཞིན་གཤེགས་པས་རྗེས་སུ་གནང་བ་དང་། སངས་རྒྱས་བཅོམ་ལྡན་འདས་གཞན་རྣམས་ཀྱིས་ཀྱང་རྗེས་སུ་ཡི་རང་བར་མཛད་ན་བཤད་པར་བགྱིའོ། །དང་པོ་ཁོ་ནར་སྒྲུབ་པོས་རེ་ཞིག་སྐྱབས་གསུམ་ཡོངས་སུ་བཟུང་བ་དང་། བྱང་ཆུབ་ཏུ་སེམས་
[97b]
[97b.1]བསྐྱེད་པ་དང་། རལ་པ་གྱེན་བརྫེས་སུ་ཇི་སྐད་གསུངས་པའི་དཀྱིལ་འཁོར་མཐོང་ཞིང་། དམ་ཚིག་དང་། སློབ་དཔོན་གྱིས་རྗེས་སུ་གནང་བ་དང་། སྒྲུབ་པའི་ཐབས་དང་། མངོན་པར་དབང་བསྐུར་བས་མངོན་པར་དབང་བསྐུར་བ་བླ་མ་ལ་ཡོན་ཕུལ་ནས་དཀྱིལ་འཁོར་གྱི་ནང་དུ་རིག་པ་བླངས་
[97b.2]ཏེ་རས་རིས་ཀྱི་སྤྱན་སྔར་རམ། སྐུ་གཟུགས་ཀྱི་དྲུང་དུ་སླར་ཡང་སྒྲོལ་མ་གང་ཡང་རུང་བའི་རིག་པ་བླང་པར་བྱས་ནས་དཀར་པོའི་ཚེས་གཅིག་ནས་བརྩམས་ཏེ་འབུམ་བཟླས་པར་བྱའོ། །དུས་ཕྱིས་མཚན་མོ་གསུམ་དུ་སྨྱུང་བར་གནས་པས་ཟླ་བ་ཉ་ལ་སྐུ་གཟུགས་སམ། རས་རིས་
[97b.3]ཀྱི་སྤྱན་སྔར་མཆོད་པ་དང་གཏོར་མའི་ཆོ་ག་བྱས་ནས་འོ་མ་ཅན་གྱི་ཡམ་ཤིང་གིས་མེ་སྦར་ནས་སེང་ལྡེང་ངམ། ཨ་ག་རུ་ནག་པོའི་ཡམ་ཤིང་སོར་དྲུག་པའི་ཚད་ཀྱིས་སྦྱིན་སྲེག་སྟོང་ཕྲག་བརྒྱད་བྱའོ། །ནམ་ལངས་ཁར་མཚན་མོ་མཆོད་པ་ཆེས་རྒྱ་ཆེན་པོ་དང་། གཏོར་མའི་ཆོ་
[97b.4]ག་ཇི་ལྟར་འབྱོར་པ་བྱས་ནས་སློང་མོའི་ཟས་ཟོས་ནས་དངོས་གྲུབ་སྩལ་བར་བྱའོ། །དེ་ནས་རིག་པ་འགྲུབ་པར་འགྱུར་རོ། །དེ་ནས་ལས་ཐམས་ཅད་བྱའོ། །ཡང་འདིར་མཆོག་ཏུ་གསང་བའི་སྒྲུབ་པའི་ཆོ་ག་གཞན་འབྱུང་སྟེ། བཅོམ་ལྡན་འདས་མའི་དཀྱིལ་འཁོར་ཆེན་
[97b.5]པོ་མཐོང་ནས་དཀྱིལ་འཁོར་དེ་ཉིད་དུ་དམ་ཚིག་དང་མེའི་བྱ་བ་གནས་པར་ཇི་སྲིད་གསུངས་པའི་ཆོ་གས་རིག་པ་སྒྲུབ་པར་འདོད་པས་སྒྲུབ་ཐབས་ཀྱི་ཆོ་ག་རིག་པ་རྣམ་པར་གསང་བའི་ཇི་སྐད་གསུངས་པས་དཀྱིལ་འཁོར་གཞན་གསུམ་བྲི་སྟེ། བླ་མ་ལ་ཡོན་རབ་ཏུ་ཕུལ་ནས་
[97b.6]དཀྱིལ་འཁོར་གྱི་དབུས་སུ་རིག་པ་བླངས་ནས་འོ་མ་ཅན་གྱི་ཤིང་གི་ཡམ་ཤིང་གིས་མེ་སྦར་ནས། དང་པོར་རེ་ཞིག་ཏུ་ཊིའི་ཚད་ཀྱི་གསེར་གྱི་ཕྱེ་མ་ལ་མར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་ཨ་ག་རུ་ནག་པོའི་ཡམ་ཤིང་མཐོ་གང་ཙམ་གྱི་ཚད་དང་མར་
[97b.7]རྣམས་ཀྱིས་སྦྱིན་སྲེག་བརྒྱད་བརྒྱ་བྱའོ། །ཙནྡན་དཀར་པོའི་ཡམ་ཤིང་ལ་མར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་སླར་ཡང་གསེར་གྱི་ཕྱེ་མ་ལ་མར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་དངུལ་གྱི་ཕྱེ་མ་ལ་སྦྲང་རྩིས་བཏགས་པའི་སྦྱིན་སྲེག་བརྒྱད་བརྒྱ་
[98a]
[98a.1]བྱའོ། །དེ་ནས་ར་གན་གྱི་ཕྱེ་མ་ལ་འོ་མས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་ཟངས་ཀྱི་ཕྱེ་མ་ལ་ཞོས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་མུ་ཏིག་གི་འབྲས་བུའི་ཕྱེ་མས་སྦྱིན་སྲེག་བརྒྱད་བརྒྱ་བྱའོ། །དེ་ནས་ཙནྡན་དམར་པོའི་ཕྱེ་
[98a.2]མས་སྦྱིན་སྲེག་བརྒྱད་བརྒྱ་བྱའོ། །དེ་ནས་ཙནྡན་དམར་པོའི་ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་བརྒྱད་བརྒྱ་བྱའོ། །དེ་ནས་འབྲུ་དང་བཟའ་བ་དང་ལོངས་སྤྱོད་ལ་སོགས་པ་ཐམས་ཅད་ཀྱིས་སྦྱིན་སྲེག་བརྒྱད་བརྒྱ་བྱའོ། །དེ་ནས་དཀར་པོར་རྣམ་པར་
[98a.3]བཏགས་པ་ལེགས་པར་བཀྲུས་ཤིང་དྲི་ཞིམ་པོའི་གོས་སྐྲ་དང་བྲལ་བའི་སྦྱིན་སྲེག་བརྒྱད་བརྒྱ་བྱའོ། །རེ་རེ་ལ་ལན་རེ་ཡོངས་སུ་བཟླས་ནས་དེ་ནས་གུ་གུལ་དང་། ཤྲི་བ་ས་དང་། གནྡྷ་རས་དང་། ཀུན་ཏུ་རུ་ཀ་དང་། ག་བུར་རྣམས་གཅིག་ཏུ་བྱས་ནས་མར་གྱིས་བཏགས་པའི་
[98a.4]སྲེག་བླུགས་བདུན་དབུལ་བར་བྱའོ། །དེ་ནས་ཇི་ལྟར་རྙེད་བའི་འབྲས་བུ་ལ་སོགས་པ་རྣམས་ཀྱིས་སྲེག་བླུགས་བདུན་སྦྱིན་སྲེག་བྱའོ། །དེ་ནས་དྲི་བཟང་པོའི་མེ་ཏོག་རྣམས་ཀྱིས་སྲེག་བླུགས་བདུན་སྦྱིན་སྲེག་བྱའོ། །དེ་ནས་བཟའ་བ་མཆོག་གི་སྲེག་བླུགས་བདུན་སྦྱིན་
[98a.5]སྲེག་བྱའོ། །དེ་ནས་གཞོན་ནུ་མས་བཀལ་བའི་སྐུད་པ་ཆ་དང་བཅས་པར་བྱས་པ་ལ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །ཀ་ར་བཱི་རའི་མེ་ཏོག་གིས་སྲེག་བླུགས་བདུན་སྦྱིན་སྲེག་བྱའོ། །དེ་ནས་མར་གྱི་སྲེག་བླུགས་བདུན་སྦྱིན་སྲེག་བྱའོ། །
[98a.6]དེ་ནས་ཐལ་བའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་སྡོང་བུ་ཅན་འབྲས་བུ་མེད་པ་རྣམས་ལ་བར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་མར་སར་གྱི་སྲེག་བླུགས་བདུན་སྦྱིན་སྲེག་བྱའོ། །དེ་ནས་གེ་སར་གྱི་ཕྱེ་མའི་སྲེག་བླུགས་
[98a.7]བདུན་སྦྱིན་སྲེག་བྱའོ། །དེ་ནས་དར་བའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ཡུང་བའི་ཕྱེ་མ་ལ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་རྒྱམ་ཚ་དང་། ལན་ཚྭ་ལ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །
[98b]
[98b.1]དེ་ནས་བུ་རམ་གྱི་སྲེག་བླུགས་བདུན་སྦྱིན་སྲེག་བྱའོ། །དེ་ནས་སྲ་རྩི་བོག་གི་ཕྱེ་མའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ལྕགས་ཀྱི་ཕྱེ་མ་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ས་ལ་མ་ལྷུང་བའི་བ་ལང་གི་ལྕི་བ་ལ་མར་གྱིས་བཏགས་
[98b.2]བའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་བིལ་བའི་འབྲུ་ལ་ཞོ་དང་། སྦྲང་རྩི་དང་མར་གྱིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །དེ་ནས་ཏིལ་ནག་པོ་དང་འབྲས་ཡོས་ལྷན་ཅིག་པ་ལ་ཞོ་དང་སྦྲང་རྩི་དང་། མར་གྱིས་བཏགས་པ་རྣམས་དང་། གསེར་དང་
[98b.3]དངུལ་གྱི་ཕྱེ་མ་ཕན་ཚུན་བསྲེས་པའི་སྦྱིན་སྲེག་བརྒྱད་བརྒྱ་བྱའོ། །བར་སྐབས་འདིར་སྒྲུབ་པ་པོ་ལྷ་ཐམས་ཅད་ཀྱིས་ཀུན་ཏུ་གཟིགས་པར་བྱེད་དོ། །དེ་དང་འདི་ཡང་བདག་གི་མཆོག་ཏུ་གསང་ཆེན་གྱི་གསང་བའི་སྒྲུབ་པ་ཉེ་བར་སྤྱོད་པའི་ཆོ་གའོ། །དེ་ལངས་ནས་དཀྱིལ་འཁོར་
[98b.4]ལ་བསྐོར་བར་བྱས་ཏེ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ནས་བླ་མ་ལ་ཡོན་གྱི་མཆོག་ཕུལ་ཏེ། གང་གིས་སམ། དེའི་ཐད་ཀར་ཡང་རུང་སྟེ་ཞུ་བར་བྱའོ། །དཀྱིལ་འཁོར་བྲིས་པར་ལྷ་རྣམས་མཐོང་ནས་བླ་མ་ལ་ཕྱག་བཙལ་ཏེ་མངོན་པར་
[98b.5]དབང་བསྐུར་བ་དང་། དངོས་གྲུབ་ཀྱི་རྗེས་སུ་གནང་བ་ཡང་ཞུ་བར་བྱའོ། །དེ་ནས་ལས་གྲུབ་པའི་ཆོ་ག་འདིས་མཆོག་ཏུ་ཚུལ་ཁྲིམས་འཆལ་པས་ཀྱང་བཅོམ་ལྡན་འདས་མ་འགྲུབ་པར་འགྱུར་རོ། །སྒྲུབ་ཐབས་ཀྱི་ཉེ་བར་སྤྱོད་པའི་ཆོ་ག་འདི་མཆོག་ཏུ་གསང་བ་ཤིན་ཏུ་གསང་
[98b.6]ཆེན་ཏེ། མདོར་ན་ལས་གང་ཡང་ཅི་ཡིན་པ་འདིས་བྱེད་པའང་བྱེད་པར་འགྱུར་རོ། །དེའི་ཐམས་ཅད་ཞི་བ་ཅན་དང་། རྒྱས་པ་ཅན་དང་། མངོན་པར་མཛེས་པའི་ལས་རྣམས་ནི་ཇི་ལྟ་ཇི་ལྟར་སྒྲུབ་པར་བྱེད་པ་དེ་ལྟ་དེ་ལྟར་སྒྲུབ་པ་ཉེ་བར་འགྲོའོ། །དེ་ལྟར་ཡང་རིག་པ་རབ་ཏུ་སྦྱར་བ་དེ་
[98b.7]ལྟ་དེ་ལྟར་ལེགས་པར་རབ་ཏུ་སྦྱར་བར་འགྱུར་རོ། །ཇི་ལྟར་ཡང་སྒྲུབ་པར་བྱེད་པ་དེ་ལྟར་སྒྲུབ་པར་བྱེད་དེ་ལས་དེ་དང་འདི་རིག་པ་ཐམས་ཅད་དགའ་བ་ཞེས་པ་དེ་དང་འདིས་ལས་རྣམས་མཆོག་ཏུ་སྒྲུབ་པ་ཉེ་བར་སྐྱེའོ། །མདོར་ན་བདག་གི་སེང་གེའི་སྒྲ་འདི་གང་ལ་ལ་རིག་པ་ལ་དགའ་
[99a]
[99a.1]བ་འདིས་ལས་བྱེད་པར་འགྱུར་རོ། །དེ་དང་འདི་ཁོ་ནའི་ལག་མཐིལ་དུ་དངོས་གྲུབ་སོ་སོར་གནས་པར་རྗེས་སུ་རྟོགས་པར་བྱའོ། །ལས་འདི་ཡང་གསོ་སྦྱོང་ཅན་གྱིས་སྔོན་བཟླས་པ་བྱས་པ་དག་འཕགས་པ་ཇི་ལྟ་བ་བཞིན་དུ་རྟོགས་པར་བྱའོ། །གསང་བའི་ཉེ་བར་སྤྱོད་
[99a.2]པའི་ཆོ་གའོ། །སྒྲུབ་ཐབས་གཞན་གྱི་ཆོ་ག་ནི་རྒྱ་མཚོའི་འགྲམ་དུ་སོང་ནས་བདེ་བར་གཤེགས་པའི་མཐོ་གང་གི་ཚད་མཆོད་རྟེན་སྟོང་ཕྲག་བརྒྱད་བྱས་ནས། རེ་རེའི་སྤྱན་སྔར་དྲི་དང་མེ་ཏོག་ལ་སོགས་པ་ཕུལ་ཏེ། སྟོང་ཕྲག་བརྒྱད་དུ་བཟླས་པར་བྱའོ། །རྫོགས་པའི་དུས་སུ་ཡང་
[99a.3]སློང་མོ་བཟའ་བར་བྱ་སྟེ་ཡོན་དབུལ་བར་བྱའོ། །དེ་ནས་རིག་པ་འགྲུབ་པར་འགྱུར་རོ། །ཆོ་ག་གཞན་ནི་ཆུ་བོའི་འགྲམ་དུ་ཆོ་གས་འབུམ་བཟླས་པར་བྱ་སྟེ་འགྲུབ་པར་འགྱུར་རོ། །ཆོ་ག་གཞན་འདི་ཡང་ཡོད་དེ། རིའི་རྩེ་མོར་འབུམ་བཟླས་པར་བྱ་སྟེ། འགྲུབ་པར་འགྱུར་རོ། །
[99a.4]འདི་ནི་ཆོ་ག་གཞན་ཏེ་མར་གྱི་སྲེག་བླུགས་ཀྱིས་སྦྱིན་སྲེག་འབུམ་བྱ་སྟེ། འགྲུབ་པར་འགྱུར་རོ། །འདི་ནི་ཆོ་ག་གཞན་ཏེ་ཏིལ་ནག་པོ་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་འབུམ་བྱ་སྟེ། འགྲུབ་པར་འགྱུར་རོ། །ཆོ་ག་གཞན་ནི་ཨ་ག་རུ་ནག་པོའི་ཡམ་ཤིང་གིས་
[99a.5]སྦྱིན་སྲེག་འབུམ་བྱ་སྟེ། འགྲུབ་པར་འགྱུར་རོ། །ཆོ་ག་གཞན་ནི་མེ་ཏོག་ཐམས་ཅད་ཀྱིས་སྦྱིན་སྲེག་འབུམ་བྱའོ། །འདི་ནི་ཆོ་ག་གཞན་ཏེ་ཐང་ཆུ་ཐམས་ཅད་ཀྱིས་སྦྱིན་སྲེག་འབུམ་བྱ་སྟེ་འགྲུབ་པར་འགྱུར་རོ། །ཆོ་ག་གཞན་ནི་མཆོད་རྟེན་ཆེན་པོ་རྣམས་ལ་མངོན་པར་ཕྱག་འཚལ་ཞིང་
[99a.6]འབུམ་བཟླས་པར་བྱ་སྟེ། འགྲུབ་པར་འགྱུར་རོ། །དེ་བཞིན་དུ་སྒྲུབ་པའི་ཐབས་འདི་རྣམས་ནི་དེ་ནས་ལས་སུ་འགྱུར་རོ། །དྲན་པ་ཙམ་གྱིས་བདག་ཉིད་སྲུང་བར་འགྱུར་རོ། །བཟླས་པ་ཙམ་གྱིས་ཞི་བར་བྱེད་དོ། །ཡུངས་ཀར་དཀར་པོའི་སྦྱིན་སྲེག་རྒྱས་པར་འགྱུར་རོ། །བོང་བུ་
[99a.7]དང་རྔ་མོའི་སྦངས་ཀྱིས་མངོན་སྤྱོད་ཅན་དུ་འགྱུར་རོ། །སྐེ་ཚེའི་འབྲུ་དང་མེ་ཏོག་གི་རྒྱལ་པོའི་གཟུགས་བརྙན་བྱས་ནས་རྐང་པ་གཡས་པ་ནས་བརྩམས་ཏེ་མཚོན་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །དེ་ཉིད་ལ་མར་གྱི་སྲེག་བླུགས་ཉིན་ཞག་བདུན་དུ་ཐུན་གསུམ་
[99b]
[99b.1]དུ་བརྒྱད་བརྒྱ་བྱའོ།། །།ཐུན་གཅིག་གམ། ཕྱོགས་སམ། ཟླ་བ་ལ་རྒྱལ་པོ་འབངས་སུ་འགྱུར་བས་དབང་དུ་འགྱུར་རོ། །འཁོར་ལོས་སྒྱུར་བ་ལ་ཡང་ལན་ཚྭ་སྲང་བཅྭ་བརྒྱད་ཀྱིས་གཟུགས་བྱས་ནས་རྒྱལ་པོའི་མེ་ལ་དེའི་རྐང་པ་གཡོན་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་
[99b.2]སྦྱིན་སྲེག་བྱའོ།། །།ཟླ་བ་གཅིག་གིས་རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་དགྲ་མངོན་པར་མ་ལྷུང་བའི་རྐང་མཐིལ་གྱིས་མནན་པའི་རྡུལ་ཡོངས་སུ་བླངས་ནས་གླང་ཆེན་སྡོང་པོའི་ཤིང་གིས་མེ་རབ་ཏུ་སྦར་ནས་གཡས་པ་ལས་ཅིག་ཤོས་ཀྱི་ལག་པ་བླངས་ནས་ལན་
[99b.3]ཅིག་ཡོངས་སུ་བཟླས་པའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་བྱ་སྟེ། ཟླ་བ་གཅིག་ལ་རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་རྒྱལ་པོའི་རྐང་འཐུང་གི་ཤིང་གིས་མེ་སྦར་ནས་ཡུངས་ཀར་རྒྱལ་པོ་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་
[99b.4]བརྒྱད་བྱ་སྟེ། ཟླ་བ་གཅིག་ལ་སའི་བདག་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་ཐོག་མར་ཡང་ལྗོན་པའི་རྒྱལ་པོའི་ཤིང་གིས་མེ་སྦར་ནས་སྲ་རྩི་པོག་དང་ལན་ཚྭ་ལྷན་ཅིག་པ་ལ་མར་གྱིས་བསྲེས་པའི་སྦྱིན་སྲེག་བརྒྱད་ལྷག་པའི་སྟོང་ཕྲག་གཅིག་བྱས་ན་སའི་དབང་པོ་བསྒོ་
[99b.5]བ་བཞིན་བྱེད་པར་འགྱུར་རོ། །འདི་ནི་ཆོ་ག་གཞན་ཏེ་མ་བླངས་པའི་ཀ་ར་བཱི་རའི་མེ་ཏོག་དམར་པོ་བཏགས་ནས་གཟུགས་བརྙན་བྱས་ཏེ་རྐང་པ་གཡས་པ་ནས་བརྩམས་ནས་རལ་གྲིས་གཏུབ་ཅིང་གཏུབ་ཅིང་ཀ་ར་བཱི་རའི་ཡམ་ཤིང་གི་མེ་ལ་སྦྱིན་སྲེག་སྟོང་ཕྲག་བརྒྱད་བྱ། ཟླ་བ་
[99b.6]རེ་རེ་ལ་གཟུགས་བརྙན་སྲང་སུམ་ཅུ་སོ་དྲུག་པ་བྱའོ། །དེ་ནས་རྒྱལ་པོ་དབང་དུ་འགྱུར་རོ། །ཆོ་ག་གཞན་ནི་མེ་ཏོག་དམར་པོ་དང་ལན་ཚྭ་ཕན་ཚུན་བསྲེས་ཏེ་བཏགས་ནས་སྲང་བརྒྱད་ཀྱིས་གཟུགས་བརྙན་བྱས་ནས་རྐང་པ་གཡས་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་
[99b.7]གཏུབ་ཅིང་སྦྱིན་སྲེག་བྱའོ། །དེ་ནས་ཤིང་བྱས་པ་དེ་བཞིན་དུ་ཟླ་བ་གཅིག་ལ་ཉི་མ་རེ་རེ་ལ་བྱས་ན་སའི་བདག་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་སྐེ་ཚེ་དང་། ཨུཏྤ་ལ་སྔོན་པོ་བསྲེས་ཏེ་བཏགས་པ་སྲང་བཅུ་དྲུག་གིས་གཟུགས་ཀྱི་གཟུགས་བརྙན་བྱས་ནས་མནན་ཏེ་
[100a]
[100a.1]སེང་ལྡེང་ཀོ་བི་དཱ་རའི་ཤིང་གིས་མེ་རབ་ཏུ་སྦར་ནས་མགོ་བོ་ནས་བརྩམས་ཏེ་རལ་གྲིས་གཏུབ་ཅིང་གཏུབ་ཅིང་ཟླ་བ་གཅིག་ཏུ་སྦྱིན་སྲེག་སྟོང་ཕྲག་བརྒྱད་བྱ་སྟེ་ཉི་མ་རེ་རེ་ལའོ། །དེ་ནས་གཟུགས་བརྙན་གཅིག་ནི་རྒྱལ་པོའི་འབངས་བཞིན་དུ་ཀུན་ཏུ་སྤྱོད་པར་བྱེད་དོ། །ཆོ་ག་
[100a.2]གཞན་འབྱུང་སྟེ་རྒྱ་མཚོ་ལས་བྱུང་བའི་ཚ་དང་། ལན་ཚྭ་བསྲེས་ཏེ་ཀ་ར་བཱི་རའི་མེ་ཏོག་དམར་པོ་དང་བཏགས་ནས་གཟུགས་བརྙན་རྫོགས་པར་བྱ་སྟེ་ཤིང་གི་རྒྱལ་པོའི་ཡམ་ཤིང་གིས་མེ་རབ་ཏུ་སྦར་ནས་རྐང་པ་གཡས་པ་ནས་བརྩམས་ཏེ་མཚོན་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་
[100a.3]ཕྲག་བརྒྱད་བྱའོ། །ཉི་མ་སོ་སོ་ལ་གཟུགས་བརྙན་རེ་རེ་མཉམ་ཞིང་མཉམ་པ་རེ་རེའོ། །རྒྱལ་པོ་གླང་པོ་བཞིན་དུ་བཀའ་བསྒོ་བ་བྱེད་པར་འགྱུར་རོ། །ཆོ་ག་གཞན་ནི་མྱ་ངན་མེད་པའི་མེ་ཏོག་ཡུངས་ཀར་དང་། ནཱ་ག་གེ་སར་བསྲེས་ནས་ཀོ་མེ་དང་། ནཱ་བྷཱ་ས་བཏགས་པ་སྲང་
[100a.4]བཅུ་དྲུག་གིས་གཟུགས་བརྙན་བྱས་ནས་གཟུགས་བརྙན་གྱི་མགོ་བོ་ནས་བརྩམས་ཏེ་ལག་པ་གཡོན་པས་མཚོན་རྣོན་པོས་གཏུབ་ཅིང་གཏུབ་ཅིང་དེའི་ཤིང་ཁོ་ནས་མེ་རབ་ཏུ་སྦར་ཏེ་སྟོང་ཕྲག་བརྒྱད་བརྒྱར་སྦྱིན་སྲེག་བྱའོ། །གཞན་རྣམས་གཡས་པས་ཉི་མ་སོ་སོར་ཟླ་བ་
[100a.5]གཅིག་ཏུ་གནས་ཏེ་ཉི་མ་གུང་ལ་གཞན་རྣམས་ཇི་ལྟར་འདོད་པས་འབངས་བཞིན་དུ་མྱུར་དུ་དབང་དུ་བྱེད་དོ། །ཆོ་ག་གཞན་ནི་སོ་མ་རཱ་ཛའི་འབྲས་བུ་དང་བསྲེས་པའི་དྲིའི་རྫས་རྣམས་ཐམས་ཅད་བཏགས་པ་སྲང་བཅུ་དྲུག་གིས་གཟུགས་བརྙན་བྱས་ནས་འོ་མ་ཅན་གྱི་ཡམ་ཤིང་གིས་
[100a.6]མེ་རབ་ཏུ་སྦར་ཏེ་ལྟེ་བ་ནས་བརྩམས་ནས་རྐང་མཐིལ་ལ་ཐུག་གི་བར་དུ་རལ་གྲིས་གཏུབ་ཅིང་གཏུབ་ཅིང་སྦྱིན་སྲེག་བྱའོ། །དེ་ནས་མགོ་བོ་ནས་བརྩམས་ཏེ་སླར་ཡང་སྦྱིན་སྲེག་ཟླ་བ་གཅིག་ཏུ་ཉི་མ་སོ་སོར་བྱས་ན་རྒྱལ་པོ་ཅི་བགྱི་དང་མཚུངས་པར་འགྱུར་རོ། །འདི་ནི་ཆོ་ག་གཞན་བླ་ན་
[100a.7]མེད་པ་སྟེ་ཙནྡན་དམར་པོ་དང་། ལན་ཚྭ་དང་མཉམ་པར་འགྲོ་བ་རྣམས་བཏགས་པ་སྲང་ཉི་ཤུ་རྩ་ལྔས་གཟུགས་བརྙན་བྱས་ནས་ཉི་མ་སོ་སོའི་སྔ་དྲོའི་དུས་ཚོད་ལ་ཙནྡན་དམར་པོའི་ཤིང་གི་མེ་ལ་རྐང་པ་གཡས་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་
[100b]
[100b.1]ཕྲག་བརྒྱད་བྱའོ། །ལས་འདི་ནི་ལག་པ་གཡས་པས་སྲེག་བླུགས་དབུལ་ཞིང་གཡོགས་ཀྱང་ངོ་། །ཟླ་བ་གཅིག་ཙམ་ལ་རྒྱལ་པོ་འབངས་བཞིན་དུ་བཀའ་བསྒོ་བ་བྱེད་པར་འགྱུར་རོ། །ཆོ་ག་གཞན་ནི་ས་ལ་མ་ལྷུང་བའི་བ་བྱུང་ཚྭ་དང་ཡང་དག་པར་བསྲེས་ནས་བཏགས་པར་བྱའོ། །
[100b.2]དེ་ནས་སྲང་ཉི་ཤུ་རྩ་ལྔས་གཟུགས་བརྙན་བྱས་ནས་ཕྱི་དྲོའི་དུས་ཚོད་ལ་ཡང་དག་པར་ཤེས་པས་གཟུགས་བརྙན་སོ་སོ་རེ་རེ་པ་ལཱ་ཤའི་མེ་ལ་གཟུགས་བརྙན་གྱི་རྐང་པ་གཡས་པ་ནས་བརྩམས་ཏེ་མཚོན་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་བརྒྱད་བརྒྱའོ། །ལས་ལྷག་མ་འདི་ནི་
[100b.3]དང་པོ་དང་མཚུངས་པར་དེ་ཡང་ཟླ་བ་ཙམ་ལ་རྒྱལ་པོ་བཀའ་བསྒོ་བ་རྗེས་སུ་སྒྲུབ་པར་བྱེད་པ་ཅི་བགྱིད་འགྱུར་རོ། །ཆོ་ག་གཞན་ནི་བ་ལང་གི་གཅིན་དང་གནས་དང་། གྲོག་མཁར་གྱི་ས་དང་སྦྲང་རྩི་མཉམ་པར་འགྲོ་བ་ཡིས། སྲང་ཉི་ཤུ་ཆའི་གཟུགས་བརྙན་བསྐྱེད་ནས་ཟླ་བ་གཅིག་
[100b.4]ཏུ་ཉི་མ་སོ་སོ་ལ་ལན་གསུམ་དུ་ཉི་མ་གུང་ལ་ཤིང་གི་རྒྱལ་པོའི་སྲེག་ཟ་རྣམ་པར་གནས་པ་ལ་གཟུགས་བརྙན་གྱི་རྐང་པ་གཡས་པ་ནས་བརྩམས་ནས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །འབངས་བཞིན་དུ་འགྱུར་རོ་ཞེས་སྒྲུབ་ཐབས་འདི་
[100b.5]རྣམས་ནི་དུས་ཐམས་ཅད་སྟོན་དང་། དཔྱིད་དང་། སོ་ག་དང་། དགུན་གྱི་དུས་ཚོད་ལ་ཡང་རབ་ཏུ་སྦྱར་ན་མཚུངས་པ་མེད་པའི་ནོར་ཆེན་པོ་འདི་རྣམས་རྟག་ཏུ་ངེས་པར་ཐོབ་བོ། །དེ་ནས་སོ་གའི་སྒྲུབ་པ་འབྱུང་སྟེ། རིགས་དང་ཁ་དེག་མཐུན་པའི་ཞོ་དང་མར་ལྷན་ཅིག་པ་
[100b.6]ཀ་ར་བཱི་རའི་མེ་ཏོག་དང་གཅིག་ཏུ་བྱས་ཏེ་བཏགས་ནས་སྲང་སུམ་ཅུའི་ཚད་ཀྱིས་གཟུགས་བརྙན་བྱས་ནས་ཉི་མ་སྔ་དྲོ་འམ་ཕྱི་དྲོ་པ་ལཱ་ཤའི་ཡམ་ཤིང་གིས་མེ་སྦར་ནས་གཟུགས་བརྙན་གྱི་གཡས་ཀྱི་མགོར་བཞག་ནས་རྐང་པ་གཡས་པ་ནས་བརྩམས་ཏེ་ལག་པ་གཡས་པས་རལ་གྲི་རྣོན་
[100b.7]པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །ཟླ་བ་གཅིག་ལ་རྒྱལ་པོ་དབང་དུ་འགྱུར་རོ། །ཆོ་ག་གཞན་ནི་ཡུངས་ཀར་དཀར་པོ་དང་། གུར་གུམ་བསྲེས་ཏེ་ལེགས་པར་བཏགས་ལ་སྲད་བུ་བཅུ་པ་བྱས་ནས་འདི་འདིའི་ལྷག་མ་སྔར་བཞིན་ནོ། །འདི་ལ་ཁྱད་ནི་
[101a]
[101a.1]ལག་པ་གཡོན་པས་གཏུབ་ཅིང་གཏུབ་ཅིང་སྦྱིན་སྲེག་བྱའོ། །ཆོ་ག་གཞན་ནི་རྒྱ་མཚོའི་ལན་ཚྭ་དང་། ནས་དང་གྲོ་རྣམས་གཅིག་ཏུ་བཏགས་པ་སྲང་སུམ་ཅུ་པས་གཟུགས་བརྙན་བྱས་ནས་དེའི་ཁར་ཚ་བ་གསུམ་གྱིས་བཀང་ནས་ཟངས་ཀྱི་ཐུར་མ་དུ་སྟི་རའི་མེ་ལ་བཟླས་
[101a.2]པ་བྱས་ནས་རྐང་པའི་འོག་ནས་ཕུག་སྟེ་སྤྱི་བོར་འཐོན་པར་བྱེད་དོ། །དེ་ནས་མགོ་བོའི་གཡས་བཞག་སྟེ་པ་ལཱ་ཤའི་འདབ་མ་ལ་རང་གི་རལ་གྲིའི་སོས་བཅད་ནས་ཇི་ལྟར་འདོད་པའི་དུས་ཚོད་ལ་སེང་ལྡེང་གི་མེར་ལག་པ་གཡས་པས་སྦྱིན་སྲེག་སྟོང་ཕྲག་བརྒྱད་བྱའོ། །ཟླ་བ་གཅིག་ལ་
[101a.3]རྒྱལ་པོ་ཇི་སྲིད་འཚོའི་བར་དུ་དབང་དུ་འགྱུར་རོ། །ཞེས་པ་འདི་རྣམས་ནི་སོ་གའི་དུས་ཀྱི་སྒྲུབ་ཐབས་སུ་འགྱུར་བ་རྣམས་སོ། །ཡང་འདིའི་དབྱར་གྱི་ལས་རྣམས་འབྱུང་བར་འགྱུར་ཏེ། དབྱར་གྱི་དུས་ཚོད་ལ་ངེས་པར་སྒྲུབ་པར་བྱེད་དོ། །པུ་ཤེལ་ཙེ་དང་། བཱ་ལ་ཀཾ་དང་། སཽ་བ་ཙ་
[101a.4]ལ་དང་། ལན་ཚྭ་དང་གཟུགས་བརྙན་གཅིག་ཏུ་བྱས་པ་ལ་ནམ་མཁའི་ཆུས་བཏགས་ནས་སྲང་ཉི་ཤུ་རྩ་ལྔས་རྒྱལ་པོའི་གཟུགས་བརྙན་བྱས་ནས་གཡས་པ་ནས་བརྩམས་ཏེ་ལག་པ་གཡས་པས་རལ་གྲི་རྣོན་པོས་གཏུབ་ཅིང་གཏུབ་ཅིང་པ་ལཱ་ཤའི་མེ་ལ་སྦྱིན་སྲེག་སྟོང་ཕྲག་བརྒྱད་
[101a.5]བྱའོ། །ཉི་མ་སོ་སོར་ཇི་ལྟར་འདོད་པའི་ཐུན་མཚམས་ལའོ། །ཟླ་བ་གཅིག་ཏུའོ། །རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་ཏེ་པུ་ཤེལ་ཙེ་དང་། པྲི་ཡང་ཀུ་དང་། ཊཱཾ་པ་ཎ་དང་། འགྱུར་བྱེད་རྣམས་གཅིག་ཏུ་བྱས་ཏེ་ནམ་མཁའི་ཆུས་བཏགས་ནས་སྲང་སུམ་ཅུ་པའི་
[101a.6]རྒྱལ་པོའི་གཟུགས་བརྙན་བྱ་སྟེ། མགོ་བོ་ནས་བརྩམས་ནས་ལག་པ་གཡས་པས་རལ་གྲི་རྣོན་པོས་གཏུབ་ཅིང་གཏུབ་ཅིང་དོང་ཀའི་ཤིང་གིས་མེ་སྦར་ནས་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་ཐུན་མཚམས་ལ་སྦྱིན་སྲེག་སྟོང་ཕྲག་བརྒྱད་བྱའོ། །འདི་ནི་ངེས་པར་མངག་
[101a.7]གཞུག་པ་བཞིན་དུ་ཀུན་ཏུ་སྤྱོད་དོ། །འདི་ནི་ཆོ་ག་གཞན་ཏེ། སརྫི་ཀ་དང་། འོ་མ་དང་། ནས་ཀྱི་འགྱུར་བྱ་དང་། ཤུ་དག་དང་། སྲན་མ་མཱ་ཤ་དང་། ཏིལ་རྣམས་གཅིག་ཏུ་བསྲེས་ནས་ལུས་ཀྱི་ཆུས་བཏགས་ཏེ་མི་བདག་གི་གཟུགས་བརྙན་སྲང་སུམ་ཅུ་པ་བྱས་ཏེ། ཨ་མྲའི་
[101b]
[101b.1]ཤིང་གིས་མེ་རབ་ཏུ་སྦར་ནས་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་ཐུན་མཚམས་ལ་ལག་པ་གཡས་པས་མགོ་བོ་ནས་བརྩམས་ཏེ་གཏུབ་ཅིང་གཏུབ་ཅིང་སྦྱིན་སྲེག་སྟོང་ཕྲག་བརྒྱད་བྱའོ། །རྒྱལ་པོ་དབང་དུ་འགྱུར་རོ། །འདི་ནི་ཆོ་ག་གཞན་མཆོག་སྟེ་རྒྱ་མཚོའི་ལན་ཚྭ་དང་ས་ལ་མ་
[101b.2]ལྷུང་བའི་བ་བྱུང་གཅིག་ཏུ་བྱས་ནས་ནས་ཀྱི་འགྱུར་བྱེད་དང་ལྷན་ཅིག་ནམ་མཁའི་ཆུས་བཏགས་ཏེ། སྲང་སུམ་ཅུའི་ཚད་ཀྱིས་རྒྱལ་པོའི་གཟུགས་བརྙན་བྱས་ཏེ་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་ཐུན་མཚམས་ལ་ཨུ་དུམ་བཱ་རའི་ཤིང་གི་མེ་ལ་ལག་པ་གཡས་པས་རལ་གྲི་
[101b.3]རྣོན་པོས་རྐང་པ་གཡས་པ་ནས་བརྩམས་ཏེ་གཏུབ་ཅིང་གཏུབ་ཅིང་སྦྱིན་སྲེག་བྱས་ན་རྒྱལ་པོ་དབང་དུ་འགྱུར་རོ། །ཞེས་པ་འདི་རྣམས་ནི་དབྱར་གྱི་དུས་ཀྱི་སྒྲུབ་པའི་ཐབས་རྣམས་ཏེ་འདི་ཁོ་ན་ལ་དངོས་གྲུབ་ཉེ་བར་འགྱུར་རོ། །ཡང་འདིར་གཞན་འབྱུང་སྟེ་དགུན་སྨད་ཀྱི་དུས་ཀྱི་སྒྲུབ་པ་ནི་
[101b.4]གང་དུ་དུས་གཅིག་ཏུ་སྒྲུབ་པར་བྱེད་དོ། །འབྲུའི་ཕུབ་མ་དང་། ནས་ཀྱི་ཚིགས་དང་། ག་བི་ན་དང་། ཤུ་དག་རྣམས་གཅིག་ཏུ་བཏགས་ནས་སྲང་ལྔ་བཅུའི་ཚད་ཀྱིས་སའི་བདག་པོའི་གཟུགས་བརྙན་བྱས་ནས་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་དུས་ཚོད་ལ་ནིམ་པའི་ཤིང་གི་མེ་ལ་
[101b.5]ནུབ་ཏུ་མགོ་བཞག་ནས་རྐང་པ་ཤར་དུ་ཕྱོགས་པའི་གཟུགས་བརྙན་གྱི་མགོ་བོ་ནས་བརྩམས་ཏེ་ལག་པ་གཡས་པས་རལ་གྲི་རྣོན་པོས་གཏུབ་ཅིང་གཏུབ་ཅིང་སྦྱིན་སྲེག་སྟོང་བྱའོ། །རྒྱལ་པོ་དབང་དུ་འགྱུར་རོ། །ཆོ་ག་གཞན་ནི་ཨ་རུ་ར་དང་། སྐྱུ་རུ་རའི་འབྲས་བུ་དང་། ཤྲི་བཱ་
[101b.6]ས་ཀ་དང་། ཀུན་ཏུ་རུ་ཀ་དང་། བ་ལས་བྱུང་བའི་མར་རྣམས་ལྷན་ཅིག་བཏགས་པ་སྲང་སུམ་ཅུའི་མི་བདག་གི་གཟུགས་བརྙན་བྱས་ནས་ནུབ་ཏུ་མགོ་བཞག་སྟེ་སྔར་བཞིན་དུ་པ་ལཱ་ཤའི་མེ་ལ་ཟླ་བ་གཅིག་ཏུ་ཉི་མ་སོ་སོར་ཇི་ལྟར་འདོད་པའི་དུས་ཚོད་ལམ་ལ་སྦྱིན་སྲེག་སྟོང་ཕྲག་བརྒྱད་
[101b.7]བྱའོ། །རྒྱལ་པོ་མངག་གཞུག་པ་བཞིན་དུ་རྟག་ཏུ་དབང་དུ་འགྱུར་རོ། །ཆོ་ག་བཞིན་བ་རུ་རའི་འབྲས་བུ་དང་། ནས་དང་། ཙི་ཀ་སེང་འདབ་མ་དང་། རྩ་བ་དང་བཅས་པ་དང་། ཏིལ་དང་ཡུངས་ཀར་དཀར་པོ་རྣམས་གཅིག་ཏུ་བྱས་ཏེ་བ་ལས་བྱུང་བའི་མར་ལྷན་ཅིག་བཏགས་ནས་སྲང་
[102a]
[102a.1]སུམ་ཅུས་རྒྱལ་པོའི་གཟུགས་བརྙན་བྱས་ཏེ་མགོ་བོ་ནུབ་ཏུ་བསྟན་ནས། སྔར་བཞིན་ཨུ་དུམ་བཱ་རའི་ཤིང་གི་མེ་ལ་ཟླ་བ་གཅིག་ཏུ་ཉིན་ཞག་སོ་སོར་སྦྱིན་སྲེག་སྟོང་ཕྲག་བརྒྱད་བྱའོ། །སའི་བདག་པོ་གདོན་མི་ཟ་བར་དབང་དུ་འགྱུར་རོ། །ཆོ་ག་གཞན་ནི་རྒྱ་མཚོ་ནས་བྱུང་
[102a.2]བའི་ལན་ཚྭ་དང་། བུ་རམ་དང་། སྐྱུ་རུ་རའི་འབྲུ་རྣམས་དང་། ཡུངས་ཀར་དཀར་པོ་གཅིག་ཏུ་བྱས་ཏེ་ཡང་དག་པར་བཏགས་པ་སྲང་སུམ་ཅུས་རྒྱལ་པོའི་གཟུགས་བརྙན་བྱས་ཏེ་མགོ་བོ་ནུབ་ཏུའོ། །སྔར་བཞིན་དུ་འོ་མ་ཅན་གྱི་ཤིང་གི་མེ་ལ་ཟླ་བ་གཅིག་ཏུ་ཉིན་ཞག་སོ་སོར་ཇི་ལྟར་འདོད་པའི་དུས་
[102a.3]ཚོད་ལ་མེ་ལ་སྦྱིན་སྲེག་སྟོང་ཕྲག་བརྒྱད་བྱས་ན་རྒྱལ་པོ་བཀའ་བསྒོ་བ་རྗེས་སུ་སྒྲུབ་པར་བྱེད་པར་འགྱུར་རོ། །ཆོ་ག་གཞན་ནི་རྒྱ་ཚྭ་དང་། རྒྱ་མཚོའི་ལན་ཚྭ་དང་། ནས་དང་། ཏིལ་དང་། བུ་རམ་རྣམས་གཅིག་ཏུ་བྱས་ཏེ་བའི་མར་གྱིས་ཀུན་ཏུ་བཏགས་པ་སྲང་ལྔ་བཅུས་རྒྱལ་པོའི་
[102a.4]གཟུགས་བརྙན་བྱས་ནས་ནུབ་ཏུ་མགོ་བོ་བཞག་སྟེ་སྔར་བཞིན་དུ་ཇི་ལྟར་མངོན་པར་འདོད་པའི་དུས་ཚོད་ལ་ཟླ་བ་གཅིག་ཏུ་ཉི་མ་སོ་སོར་སྦྱིན་སྲེག་སྟོང་ཕྲག་བརྒྱད་བྱའོ། །རྟག་ཏུ་མངག་གཞུག་པ་བཞིན་དུ་ཉེ་བར་འགྲོའོ། །ཞེས་པ་འདི་རྣམས་ནི་དགུན་གྱི་དུས་ཀྱི་སྒྲུབ་པ་རྣམས་གྲུབ་
[102a.5]པར་བྱེད་པའོ། །དེ་ཉིད་ལའོ་འདི་རྣམས་ནི་མཆོག་ཏུ་གསང་བའོ། །ཞེས་པ་སྟེ་སླར་ཡང་རིག་པ་འཛིན་པར་གྱུར་ཅིག །གསང་བའི་སྒྲུབ་པ་ལ་སྒྲུབ་པའི་སྦྱོར་བའི་དུས་ཅན་གྱི་དངོས་གྲུབ་གཡོ་བར་བྱེད་དེ། ཇི་སྐད་གསུངས་པའི་དུས་ངེས་པར་གྱུར་པ་སོ་ག་ལ་སོགས་པ་རྣམས་ལ་ལས་
[102a.6]བྱས་པའོ། །དེ་ནས་གང་གི་རྒྱལ་པོ་འདི་རྟག་ཏུ་ཀུན་ཏུ་བཅིངས་པར་འགྱུར་རོ། །དངོས་གྲུབ་ཉམས་པ་ཡང་མེད་དེ། ལས་གཞན་དང་ལྷན་ཅིག་དེ་ཡོད་པའོ། །ཡང་ཆོ་ག་གཞན་ནི་གྲུབ་པ་གང་གིས་འཕོ་བར་འགྱུར་བ་གང་ཡིན་པ་དེ་རྣམས་ནི་སེམས་ཅན་གྱི་བྱེ་བྲག་ལས་སམ། ཆོ་ག་
[102a.7]མེད་པའམ། འབྱུང་བ་ཉིད་ལས་སམ། དབང་པོ་མ་ཚང་བ་ཉིད་ལས་སམ། སློབ་དཔོན་གྱི་མན་ངག་མེད་པར་རང་གི་རིག་པ་བཟུང་སྟེ་སྟོན་པའི་བཀའ་སོ་སོར་འབྲང་བས་མང་པོ་མི་ཤེས་ཏེ་བླ་མ་དམ་པ་མེད་པ་ལས་སམ། ནུས་པ་དང་བྲལ་བ་ལས་སས་རྫས་མ་མཐོང་བས་རྟོག་པའི་དཀྱིལ་
[102b]
[102b.1]འཁོར་གྱི་སློབ་དཔོན་ལ་ཕུལ་བ་དང་། བླ་མ་དམ་པ་སྦྱིན་པའི་འོས་སུ་གྱུར་པ་ལ་བདག་ཉིད་ཤེས་པ་མེད་དོ་ཞེས་མ་ཞུམ་པ་དང་ལྡན་པས་རྟོགས་པ་ཡང་མེད་ཅིང་མཐོང་བ་ཡང་མེད་པར་ལས་ཆེན་པོའི་སྒྲུབ་པ་རྣམས་ཤེས་པར་བྱེད་པ་བསོད་ནམས་མ་ཡིན་པ་སྨྲ་བ་ཚུལ་ཁྲིམས་འཆལ་པའམ། 
[102b.2]དགེ་སློང་ངམ། དགེ་སློང་མ་འམ། དགེ་བསྙེན་ནམ། དགེ་བསྙེན་མ་ཡང་རུང་སྟེ་རང་གི་བསླབ་པའི་མཚམས་ཞིག་པ། ཕམ་པར་གྱུར་པའི་ལྟུང་བ་ལ་ཞུགས་པའམ། བྱང་ཆུབ་ཀྱི་སེམས་དང་བྲལ་བའམ། མཚམས་མེད་པ་བྱས་པའམ། སློབ་དཔོན་ལ་བརྙས་པའམ། མཆོད་
[102b.3]རྟེན་གྱི་གནས་ལ་རྡོག་པས་བརྫིས་པའམ། སློབ་དཔོན་གྱི་གྲིབ་མ་ལ་འགོམ་པར་བྱེད་པའམ། ཐེག་པ་ཆེན་པོ་ལ་ཡང་བརྙས་པ་དང་། བྱང་ཆུབ་སེམས་དཔའ་རྣམས་ལ་སྡང་བར་གྱུར་པའམ། ལྷ་ཐམས་ཅད་ལ་བརྙས་པ་སྟེ། ཉེས་པ་འདི་རྣམས་ཀྱིས་ལས་གཞན་
[102b.4]བྱས་པ་དེ་ཡང་དག་པར་བྱས་པ་མ་ཡིན་རྣམ་པ་གཞན་དུ་བྱས་པར་འགྱུར་ཏེ། དེ་དངོས་གྲུབ་དང་བྲལ་བ་ནི་དེ་ཉིད་ཀྱི་ཆོ་ག་ལས་འདས་པའི་ཕྱིར་རོ། །གང་ལ་ལ་འདི་རྣམས་བྱེད་པ་དེའི་དངོས་གྲུབ་དེ་སྐད་ཅིག་མ་གཅིག་ལ་འཇིགས་པར་བྱེད་དེ་རིག་པ་ཅུང་ཟད་བཟླས་པ་ནི་དུས་གཞན་
[102b.5]དུ་ཀུན་ཏུ་གནས་ཏེ་གང་ཡང་སྒྲུབ་པའི་དུས་ཅན་གྱི་དངོས་གྲུབ་མ་ཡིན་པ་དེ་འདིར་འགྱུར་རོ། །སླར་ཡང་རིག་པ་འཛིན་པ་གང་ཞིག་གསང་བའི་སྒྲུབ་པའི་ཆོ་གས་རྒྱལ་པོའི་རྐང་རྗེས་ཀྱིས་ལ་བར་སྐབས་འདིར་བརྒྱད་བརྒྱའམ། ལྔ་བརྒྱར་སྲེག་བླུགས་མར་གྱིས་བཏགས་པའི་སྦྱིན་
[102b.6]སྲེག་བྱེད་དོ། །དེ་ཉིད་དུ་ཐམས་ཅད་དུ་བྱེད་པའི་རྒྱལ་པོ་ཇི་སྲིད་འཚོའི་བར་དུ་དབང་དུ་འགྱུར་རོ། །འཁོར་ལོས་སྒྱུར་བ་ལ་ཡང་ཇི་སྐད་གསུངས་པའི་དུས་ཀྱི་སྒྲུབ་པ་བྱེད་པ་ལ་ངེས་པར་དངོས་གྲུབ་མེད་པར་མི་འགྱུར་ཏེ་དངོས་གྲུབ་ཉམས་པར་ཡང་མི་འགྱུར་རོ། །དེ་ནས་ཡང་
[102b.7]སེམས་དཔའ་ཆེན་པོ་སྟོང་ཕྲག་བརྒྱད་ཅི་ཡང་མི་གསུང་བར་གནས་པར་གྱུར་ཏོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་སྐྱེ་བོ་དུ་མའི་ནང་དུ་ལྷུང་བ་དགེ་བའི་སྤྱོད་པའི་མཆོད་པ་ཆུང་ངུ་དེ་
[103a]
[103a.1]སྟན་ལས་ལངས་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་མངོན་པར་ཕྱག་འཚལ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ཕྱག་འཚལ་ཏེ་སེམས་ཅན་ཐམས་ཅད་མཉམ་པ་ཉིད་ཀྱི་ཏིང་ངེ་འཛིན་དང་ལྡན་པའི་སེམས་དཔའ་ཆེན་པོ་དེ་ལ་འདི་
[103a.2]སྐད་ཅེས་སྨྲས་སོ། །སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སེམས་ཅན་ཐམས་ཅད་ལ་ཀུན་ཏུ་ལྟ་བ་ཞེས་བྱ་བ་བྱང་ཆུབ་སེམས་དཔའ་ཆེན་པོའི་ཏིང་ངེ་འཛིན་གྱི་རྒྱལ་པོ་གསུངས་ཤིག །སེམས་དཔའ་ཆེན་པོ་གསུངས་ཤིག །དེ་སྐད་ཅེས་སྨྲས་པ་དང་། སེམས་
[103a.3]དཔའ་ཆེན་པོ་དེས་ཏིང་ངེ་འཛིན་གྱི་རྒྱལ་པོ་སྒོམ་ཞིང་འཛུམ་པའི་བགེགས་དང་བྲལ་བས་བཅོམ་ལྡན་འདས་ལ་ཀུན་ཏུ་ལྟ་ཞིང་བཅོམ་ལྡན་འདས་ཀྱིས་རྗེས་སུ་གནང་ནས། བྱང་ཆུབ་སེམས་དཔའ་ཆེན་པོ་མཐུ་ཆེན་ཐོབ་ལ་སྨྲས་པ། གང་ཁྱོད་སྙིང་རྗེ་ཆེན་པོ་དོན་དམ་པ། མཆོག་ཏུ་གསང་
[103a.4]བ། ལྷན་ཅིག་པའི་རྒྱུད་ཐམས་ཅད་ཀྱི་རྗེས་སུ་སོན་པ་གང་ཡིན་པ་འདི་རྣམས་ནི་ལྷ་དང་བཅས་པའི་འཇིག་རྟེན་གྱིས་མཆོད་པ་བྱ་བར་འགྱུར་ཏེ་མཆོག་ཏུ་ཚུལ་ཁྲིམས་འཆལ་པ་ཡང་ངན་འགྲོར་འགྲོ་བར་མི་འགྱུར་རོ། །ལྷ་ཐམས་ཅད་དང་། ཀླུ་ཐམས་ཅད་དང་། གནོད་སྦྱིན་ཐམས་
[103a.5]ཅད་ཀྱི་དཔལ་ཡང་གང་ལ་ལ་བཅོམ་ལྡན་འདས་མ་འཕགས་མ་སྒྲོལ་མའི་རྟོག་པ་ཐོབ་པར་འགྱུར་བ་དང་། ཤེས་པར་འགྱུར་བ་དང་། ཁ་ཏོན་བྱེད་པར་འགྱུར་བ་དང་། འདྲི་བར་འགྱུར་བ་དང་། སྒྲུབ་པར་འགྱུར་བ་དང་། མཆོད་པར་འགྱུར་བ་དང་། གླེགས་བམ་དུ་བྲིས་ནས་རང་
[103a.6]གི་ཁྱིམ་དུ་འཇོག་པར་འགྱུར་བ་དང་། ཉལ་བའི་དུས་དང་། མལ་ནས་ལྡང་བའི་དུས་སུ་མགོ་ལ་འཇོག་པར་བྱེད་པར་འགྱུར་བ་དེའི་ཕུང་ཁྲོལ་ཆེན་པོ་ཐམས་ཅད་ཡོངས་སུ་སྤངས་ཏེ་ལོངས་སྤྱོད་ཆེན་པོར་འགྱུར་རོ། །ཚེ་རིང་པོ་ཉིད་དུ་ཡང་འགྱུར་རོ། །མདོར་ན་གང་ཡང་བདག་
[103a.7]གི་རྒྱུད་མ་ལུས་པ་ཤེས་པར་འགྱུར་རོ། །སེམས་དཔའ་ཆེན་པོ་དེ་ལྷ་དང་། ཀླུ་དང་། གནོད་སྦྱིན་ལ་སོགས་པ་ཐམས་ཅད་ཀྱིས་ཤེས་པར་འགྱུར་རོ། །དེ་རྣམས་འདིས་ཟིལ་གྱིས་གནོན་པར་འགྱུར་བ་དེས་ན་བཤད་པར་བྱེད་དོ། །དེ་ནས་སེམས་དཔའ་ཆེན་པོ་སྐད་ཅིག་
[103b]
[103b.1]ལ་ཏིང་ངེ་འཛིན་གྱི་རྒྱལ་པོ་སྒོམ་ཞིང་རབ་ཏུ་འཛུམ་པའི་རང་བཞིན་དུ་གྱུར་པས་རལ་པ་གྱེན་དུ་བརྫེས་པ། སྤྱན་གསུམ་པ། ཕྱག་བཞི་པ། བཅོམ་ལྡན་འདས་འོད་དཔག་མེད་དབུ་ལ་བཞུགས་པ། མཉམ་པར་གསུང་བ་པདྨའི་ཕྱག་ཅན། ལྷའི་ལུས་ཆེན་པོ། ལྟ་བར་མི་
[103b.2]དཔོག་པའི་སྐུ། སེམས་ཅན་ཐམས་ཅད་ཀྱི་གྲོལ་བ། དེ་བཞིན་གཤེགས་པ་རྣམས་ཀྱི་ལྟེ་བ་གང་ཅུང་ཟད་རྟོག་པར་ནུས་པར་མཐོང་ནས། བཅོམ་ལྡན་འདས་མ་སྒྲོལ་མ་ཡིད་ལ་བྱས་ཏེ་སངས་རྒྱས་ཐམས་ཅད་ལ་རབ་ཏུ་བཏུད་དེ་རིན་པོ་ཆེའི་པདྨ་ལ་ཉེ་བར་འདུག་སྟེ་སྨྲས་
[103b.3]པ། སེམས་ཅན་ཐམས་ཅད་ཀྱི་སྤྱོད་པ་དང་། སྒྲུབ་པ་སོ་སོ་དང་། བྱང་ཆུབ་སེམས་དཔའ་སོ་སོའི་སྤྱོད་པ་དང་བྱང་ཆུབ་སེམས་དཔའི་མྱུ་གུ་རྣམས་ལ་ངེས་པར་ཕན་པ་དང་བདེ་བའི་ཆེད་དུ་སངས་རྒྱས་ཉིད་ཀྱིས་ཐབས་མཁས་པའི་བྱ་བ་གང་གིས་སྦྱིན་པའི་ཕ་རོལ་ཏུ་ཕྱིན་པ་ཡོངས་
[103b.4]སུ་རྫོགས་པའི་ཆེད་དང་། ས་དང་པོར་སོ་སོར་ཐོབ་པའི་ཆེད་དང་། བླ་ན་མེད་པའི་སངས་རྒྱས་ཐོབ་པའི་ཆེད་དུ་ཇི་ལྟར་སངས་རྒྱས་བཅོམ་ལྡན་འདས་ལྷ་དང་བཅས་པའི་འཇིག་རྟེན་གྱི་བླ་ན་མེད་པ་སྐྱེས་བུ་འདུལ་བའི་ཁ་ལོ་སྒྱུར་བ། བསོད་ནམས་ཀྱི་ཚོགས་ཆེན་པོ་རྒྱུན་དུ་
[103b.5]ཉེ་བར་བསྐྱེད་པ། དེ་བཞིན་ཁོ་ནར་བསོད་ནམས་ཀྱི་མཐུས་སེམས་ཅན་རྣམས་ཀྱི་གོང་དུ་ཡོངས་སུ་བསྔགས་པའི་མཚན་བཟང་པོས་བརྒྱན་པ། འཁོར་ལོས་སྒྱུར་བའི་རྒྱལ་པོར་སྐྱེ་བར་འགྱུར་རོ། །དེ་ནས་བྱང་ཆུབ་སེམས་དཔའི་རིགས་གང་གིས་སྔོན་བྱས་པའི་ལས་
[103b.6]རྣམས་ཀྱིས་དེ་བཞིན་དུ་བྱ་བ་ཡང་རྟག་ཏུ་རང་ཉིད་འཁོར་ལོས་སྒྱུར་བ་དེ་ཡང་དབང་དུ་བྱ་སྟེ་སྔོན་བརྗོད་པའི་ལས་རྣམས་ཁོ་ནས་སོ། །དེ་ལས་ཀྱང་ས་ཐམས་ཅད་པའི་བདག་པོར་འགྱུར་རོ། །སངས་རྒྱས་བཅོམ་ལྡན་འདས་ལ་མངོན་པར་མ་དང་བ་རྣམས་རབ་ཏུ་དང་
[103b.7]བ་ཉིད་ཀྱིས་དཀྱིལ་འཁོར་བར་ཡང་འགྱུར་རོ། །ཡུལ་གྱི་དཔོན་པོའམ། ཇི་ལྟ་བུའི་བསོད་ནམས་དེས་སེམས་ཅན་རྣམས་ཀྱི་གོང་དུ་རྒྱལ་པོ་བྱེད་དུ་འཇུག་གོ། །ཉེ་བར་ལོངས་སྤྱོད་ཡོངས་སུ་ལོངས་སྤྱད་པས་བྱ་བ་ཡང་རབ་ཏུ་བྱེད་དོ། །དེ་ཡང་གལ་ཏེ་སྔར་བརྗོད་པའི་
[104a]
[104a.1]ལས་ཁོ་ནས་དེ་འབངས་སུ་འགྱུར་རོ། །དེ་ནས་རྒྱལ་པོ་དང་བློན་པོ་ལ་སོགས་པའི་སེམས་ཅན་རྣམས་དབང་དུ་བྱེད་པའི་སྒྲུབ་པར་འགྱུར་ཏེ། སྟོན་དང་། སོ་ག་དང་། དབྱར་གྱི་དུས་རྣམས་སུ་ངེས་པར་སྒྲུབ་པར་བྱེད་དོ། །རྒྱལ་པོའི་བློན་པོ་དབང་དུ་བྱེད་
[104a.2]པ་ལ་ནི་དེའི་རྐང་པའི་རྗེས་ཀྱི་རྡུལ་དང་། སྐེ་ཚེ་མཉམ་པར་བྱས་པ་ཟླ་བ་གཅིག་ཏུ་ཇི་ལྟར་འདོད་པའི་དུས་ཚོད་ལ་དུས་གཅིག་ཏུ་སྟོང་ཕྲག་བརྒྱད་སྦྱིན་སྲེག་བྱ་སྟེ་དབང་དུ་འགྱུར་རོ། །ཆོ་ག་གཞན་ནི་སྣ་མའི་མེ་ཏོག་དང་ཏིལ་བསྲེས་པས་སྔར་བཞིན་དབང་དུ་འགྱུར་རོ། །ཆོ་ག་
[104a.3]གཞན་ནི་དུར་བྷའི་མྱུ་གུ་དང་ལྷན་ཅིག་པའི་སྐེ་ཚེས་ཟླ་བ་གཅིག་ཏུ་སྦྱིན་སྲེག་སྟོང་ཕྲག་བརྒྱད་བྱ་སྟེ་སྔར་བཞིན་དུ་དབང་དུ་འགྱུར་རོ། །ཆོ་ག་གཞན་ནི་མ་པའི་ས་བོན་རྣམས་པ་ཤཱི་དང་། ཀ་ཀྟུ་ཀཱ་མ་དང་། ཕྱེ་མ་རྣམས་ལན་ཚཱ་དང་བསྲེས་པས་ཟླ་བ་གཅིག་ཏུ་ཇི་ལྟར་འདོད་པའི་ཐུན་མཚམས་
[104a.4]ལ་སྦྱིན་སྲེག་སྟོང་ཕྲག་བརྒྱད་བྱ་སྟེ་དབང་དུ་འགྱུར་རོ། །ཆོ་ག་གཞན་ནི་ཏིལ་དང་ཨརྫུ་ནའི་མེ་ཏོག་བསྲེས་པ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་ཀྱིས་དབང་དུ་འགྱུར་རོ། །ཆོ་ག་གཞན་ནིམ་པའི་ས་བོན་རྣམས་དང་ཚ་བའི་ཏིལ་མར་གྱིས་བཏགས་པའི་སྦྱིན་སྲེག་
[104a.5]སྟོང་ཕྲག་བརྒྱད་བྱ་སྟེ་སྔར་བཞིན་དུ་དབང་དུ་འགྱུར་རོ། །རྒྱལ་པོའི་མདུན་ན་འདོན་དབང་དུ་བྱེད་པར་འདོད་པས་སྐེ་ཚེ་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་ཟླ་བ་གཅིག་ལ་ཇི་ལྟར་འདོད་པའི་ཐུན་མཚམས་ནས་བརྩམས་ནས་དུས་གཅིག་ཏུ་སྦྱིན་སྲེག་
[104a.6]སྟོང་ཕྲག་བརྒྱད་བྱས་ན་དབང་དུ་འགྱུར་རོ། །ཆོ་ག་གཞན་ནི་སྲན་མ་ཙ་མེད་ཀ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་སྔར་བཞིན་དུ་དབང་དུ་འགྱུར་རོ། །ཆོ་ག་གཞན་ནི་ཨིརྒུ་དའི་ཏིལ་མར་གྱིས་སྦྱིན་སྲེག་བྱ་སྟེ་སྔར་བཞིན་དུ་དབང་དུ་འགྱུར་རོ། །དེ་རྣམས་
[104a.7]ཐམས་ཅད་ལ་དོང་ཀའི་ཡམ་ཤིང་གིས་མེ་སྦར་ལ་སྦྱིན་སྲེག་གམ། པ་ལཱ་ཤའི་མེ་ལ་ཡང་རུང་ངོ་། །བྲམ་ཟེ་དབང་དུ་བྱེད་པ་ལ་འོ་མ་ཅན་གྱི་ཤིང་གི་མེ་ལ་སྦྱིན་སྲེག་ཟླ་བ་གཅིག་ཏུ་ཇི་ལྟར་འདོད་པའི་ཐུན་མཚམས་ནས་བརྩམས་ནས་དུས་གཅིག་ལ་སྦྱིན་སྲེག་སྟོང་ཕྲག་བརྒྱད་བྱས་ན་
[104b]
[104b.1]དབང་དུ་འགྱུར་རོ། །རྒྱལ་རིགས་དབང་དུ་བྱེད་པ་ལ་ཚ་བའི་ཏིལ་མར་གྱིས་བཏགས་པའི་ཡུངས་ཀར་སེང་ལྡེང་གི་ཤིང་གི་མེ་ལ་སྦྱིན་སྲེག་བྱས་ན། སྔར་བཞིན་དབང་དུ་འགྱུར་རོ། །རྗེ་རིགས་དབང་དུ་བྱེད་པ་ལ་འབྲས་སཱ་ལུའི་ཟན་ཞོ་དང་ལྷན་ཅིག་པ་ཨ་མྲའི་ཤིང་གི་མེ་ལ་སྦྱིན་
[104b.2]སྲེག་བྱ་སྟེ། སྔར་བཞིན་དབང་དུ་འགྱུར་རོ། །དམན་པ་ཐམས་ཅད་དབང་དུ་བྱེད་པ་ལ་ཚེར་མ་ཅན་གྱི་ཡམ་ཤིང་གིས་མེ་སྦར་ནས་སྐེ་ཚེ་དང་། དུག་དང་། ནིམ་པ་ལྷན་ཅིག་པའི་སྦྱིན་སྲེག་ཟླ་བ་གཅིག་ཏུ་ཇི་ལྟར་འདོད་པའི་ཐུན་མཚམས་ལ་བརྩམས་ནས་དུས་གཅིག་ལ་སྟོང་ཕྲག་བརྒྱད་བྱས་
[104b.3]ན་དེ་དབང་དུ་འགྱུར་རོ། །གཞན་ཡང་འདིར་འབྱུང་བ་ནི་ཐུན་མོང་དུ་མཆོག་དང་། །འབྲིང་དང་ཐ་མ་སྒྲུབ་པའི་ལས་ནི་ཡུངས་ཀར་དཀར་པོ་སྟོང་ཕྲག་བརྒྱད་གང་བསྟན་བྱའི་སྦྱིན་སྲེག་བྱེད་པ་དེ་དབང་དུ་འགྱུར་རོ། །བུད་མེད་དབང་དུ་བྱེད་པ་ལ་ཏིལ་གྱི་སྦྱིན་སྲེག་སྟོང་ཕྲག་བརྒྱད་
[104b.4]བྱ་སྟེ་དབང་དུ་འགྱུར་རོ། །ནག་པོའི་བཅུ་བཞི་པ་ལ་ཡུངས་ཀར་དཀར་པོ་ལ་མར་དང་། ཞོ་དང་སྦྲང་རྩིས་བཏགས་པའི་སྲེག་བླུགས་བདུན་སྦྱིན་སྲེག་བྱའོ། །གང་བསྟན་བྱ་ཉི་མ་གསུམ་ལ་དབང་དུ་འགྱུར་རོ། །གཞོན་ནུ་མ་དབང་དུ་བྱེད་པར་འདོད་པས་རམ་ག་
[104b.5]ནའི་མེ་ཏོག་སྟོང་ཕྲག་བརྒྱད་ཀྱིས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ན་དབང་དུ་འགྱུར་རོ། །སྤྲ་ཚིལ་ལས་བྱུང་བའི་གཟུགས་བརྙན་བྱས་ནས་བདག་ཉིད་ཀྱི་ལག་པར་བཞག་སྟེ་སྟོང་ཕྲག་བརྒྱད་བཟླས་ན་གང་བསྟན་པ་དེ་དབང་དུ་འགྱུར་རོ། །རས་
[104b.6]རིས་ཀྱིས་སྤྱན་སྔར་མེ་ཏོག་དཀར་པོ་བརྒྱད་བརྒྱ་དབུལ་བར་བྱ་སྟེ། གང་འདོད་པ་དེ་དབང་དུ་འགྱུར་རོ། །དུང་དང་གླ་རྩི་དང་། ཤུ་དག་དང་གི་ཝང་དང་། རྒྱ་སྤོས་རྣམས་གཅིག་ཏུ་བྱས་ནས་བཏགས་པར་བྱའོ། །སྟོང་ཕྲག་བརྒྱད་མངོན་པར་བསྔགས་པར་བྱས་ནས་
[104b.7]འདི་བཏུངས་པས་སམ། གང་ལ་བྱིན་པ་དེ་དབང་དུ་འགྱུར་རོ། །བྲམ་ཟེ་མོ་དབང་དུ་བྱེད་པ་ལ་རས་རིས་ཀྱི་སྤྱན་སྔར་བིལ་བའི་མྱུ་གུ་སྟོང་ཕྲག་བརྒྱད་སྦྱིན་སྲེག་བྱས་ན་དབང་དུ་འགྱུར་རོ། །དུར་ཁྲོད་དུ་ལན་བདུན་བཟླས་པས་བུད་མེད་གང་ལ་སྐྱེས་བུ་གང་གིས་མདུན་དུ་
[105a]
[105a.1]འདུག་ནས་སྟོང་ཕྲག་བརྒྱད་བཟླས་པ་བྱས་པས་དབང་དུ་འགྱུར་རོ། །སོར་མོ་གཅིག་པའི་ཤིང་བླངས་ནས་སྟོང་ཕྲག་བརྒྱད་མངོན་པར་བསྔགས་ཏེ་གང་དང་གང་ཀུན་ཏུ་འགུགས་པར་བྱེད་པ་དེ་དབང་དུ་འགྱུར་རོ། །མེ་ཏོག་བརྒྱ་པ་སྟོང་ཕྲག་བརྒྱད་
[105a.2]འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དབུལ་བར་བྱའོ། །འདི་ལ་མེ་ཏོག་གཅིག་བླངས་ནས་བུད་མེད་ལ་བལྟས་ནས་བསྐོར་བར་བྱ་སྟེ་འོང་བར་བྱེད་ཅིང་དབང་དུ་འགྱུར་རོ། །འོ་མ་དང་ནས་ཟན་ཟ་ཞིང་ཕྱོགས་གཅིག་ཏུ་བཟླས་པ་བྱའོ། །དེ་ནས་གྲོག་
[105a.3]མཁར་གྱི་ས་ལས་བྱུང་བའི་ནོར་རྒྱས་ཀྱི་བུ་བྱས་ནས་དེ་ལ་ཉེ་བར་འདུག་སྟེ། ཇི་སྲིད་གཡོ་བར་འགྱུར་བ་དེ་སྲིད་དུ་བཟླས་པར་བྱའོ། །དེ་ལྟ་བུས་གྲུབ་པར་འགྱུར་རོ། །ནོར་རྒྱས་ཀྱི་བུ་བདག་ཉིད་མ་ཤ་བཅུ་གཉིས་ཀྱི་བཟའ་བ་སྦྱིན་པར་བྱེད་དོ། །འདས་པ་དང་མ་འོངས་
[105a.4]པ་དང་། ད་ལྟར་བྱུང་བའི་དོན་སྟོན་པར་བྱེད་དོ། །འོ་མ་དང་ནས་ཟན་ཟ་ཞིང་སྐུ་གཟུགས་ཀྱི་མདུན་དུ་སྟོང་ཕྲག་བརྒྱད་བཟླས་པས་ལོངས་སྤྱོད་སོ་སོར་རྙེད་དོ། །ཟླ་བ་གཅིག་ཏུ་བསོད་སྙོམས་བཟའ་ཞིང་དཀར་པོའི་བཅུ་གཅིག་ལ་མཚན་མོ་གཅིག་ཏུ་སྨྱུང་བར་གནས་
[105a.5]པས་སྐུ་གཟུགས་ཀྱི་སྤྱན་སྔར་མཆོད་པ་ཆེན་པོ་བྱས་ནས་འཕགས་པ་སྤྱན་རས་གཟིགས་དབང་ཕྱུག་དང་། སྐུ་གཟུགས་ཀྱི་ཞབས་དག་ལ་འཇུས་ནས་ཇི་སྲིད་དུ་སྐུ་གཟུགས་གཡོ་བར་གྱུར་པ་དེ་སྲིད་དུ་བཟླས་པར་བྱའོ། །གཡོས་པས་གང་མཐོང་བར་འགྱུར་རོ། །
[105a.6]དངོས་གྲུབ་ཐམས་ཅད་ཀྱི་རྒྱལ་པོར་འགྱུར་རོ། །ཡིད་ཀྱིས་གང་སྐྱེད་པར་བྱེད་དུ་འཇུག་གོ། །ལོ་སྟོང་ཕྲག་ལྔར་འཚོ་བར་འགྱུར་རོ། །གང་གཱར་ཞུགས་ཏེ་འབུམ་ཕྲག་གཅིག་བཟླས་པར་བྱའོ། །ཕྱི་ནས་དེ་སྲིད་དུ་སྐུ་གཟུགས་ཀྱི་སྤྱན་སྔར་བྱེ་མ་ལས་བྱུང་བའི་
[105a.7]མཆོད་རྟེན་བྱས་ནས་སྦྲང་རྩི་དང་འོ་མ་གཅིག་ཏུ་བྱས་ཏེ་སྦྱིན་སྲེག་བྱའོ། །ཀླུ་ཐམས་ཅད་འོང་བར་འགྱུར་རོ། །གང་སྨྲས་པ་དེ་ཐམས་ཅད་བྱེད་དོ། །རིའི་རྩེ་མོར་འཛེགས་ཏེ་རས་རིས་རབ་ཏུ་བཞུགས་ནས་ཏིལ་མར་གྱིས་བཏགས་པའི་ཙནྡན་གྱི་ཞོགས་མའི་སྦྱིན་སྲེག་བྱ་
[105b]
[105b.1]སྟེ། གནོད་སྦྱིན་འོང་བར་འགྱུར་རོ། །གང་སྨྲས་པ་དེ་ཐམས་ཅད་བྱེད་དོ། །ནགས་སུ་རས་རིས་རབ་ཏུ་བཞུགས་ནས་སྦྲང་རྩི་དང་པི་པི་ལིང་གཅིག་ཏུ་བྱས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་རིག་པ་འཛིན་པ་ཐམས་ཅད་འོང་བར་བྱེད་དོ། །བཀའ་བསྒོ་བ་ཐམས་ཅད་
[105b.2]བྱེད་པར་འགྱུར་རོ། །ཤིང་གཅིག་ཏུ་རྟེན་ཅིང་འབྲེལ་པར་འབྱུང་བའི་སྙིང་པོ་ཅན་གྱི་མཆོད་རྟེན་རབ་ཏུ་བཞུགས་ནས་འབུམ་ཕྲག་བཟླས་པར་བྱའོ། །འབུམ་ཡོངས་སུ་རྫོགས་པ་ན་གསོ་སྦྱོང་ཅན་གྱིས་གཟུགས་ཀྱི་རྣམ་པས་བྱང་ཆུབ་ཤིང་ལས་བྱུང་བ་རྩེ་གསུམ་མཚན་
[105b.3]ཉིད་དང་ལྡན་པ་བྱེད་དུ་བཅུག་ནས་སྟོང་ཕྲག་རྫོགས་པའི་སྦྱིན་སྲེག་བྱ་སྟེ། ཟླ་བ་ཉ་ལ་དྲི་བཟང་པོས་རབ་ཏུ་བྱུགས་ནས་རས་རིས་ལ་ཇི་ལྟར་འབྱོར་པའི་མཆོད་པ་བྱས་ནས་ལག་པ་གཡས་པས་བླངས་ཏེ། མཚན་ཐོག་ཐག་ཏུ་བསྒྲུབ་པར་བྱ་སྟེ། ཇི་སྲིད་འབར་
[105b.4]གྱི་བར་དུའོ། །འབར་བས་འབྱུང་པོའི་བདག་པོ་གཉིས་པ། གདུལ་དཀའ་འདུལ་བ་པོ་སེམས་ཅན་ཐམས་ཅད་ཀྱིས་མི་ཚུགས་པའི་ལྷ་ཆེན་པོར་འགྱུར་རོ། །རྒྱ་མཚོར་ཞུགས་ཏེ་འབུམ་བཟླས་སོ། །ཀླུའི་རྒྱལ་པོ་རྒྱ་མཚོ་ལ་སོགས་པ་གང་འདོད་པའི་ཀླུ་དེ་མཐོང་བར་
[105b.5]བྱེད་དོ། །ནོར་བུ་རིན་པོ་ཆེ་ཡང་འདི་ལ་རབ་ཏུ་སྩོལ་ལོ། །དེ་བླངས་པས་རིག་པ་འཛིན་པར་འགྱུར་ཏེ། ཀླུའི་རིག་པ་འཛིན་པ་ཐམས་ཅད་ཀྱི་རྒྱལ་པོར་འགྱུར་རོ། །འོ་མ་དང་ནས་ཟན་ཟ་ཞིང་འབུམ་ཕྲག་བདུན་བཟླས་པར་བྱའོ། །དེ་ནས་གསོ་སྦྱོང་ཅན་གྱིས་ལས་
[105b.6]བྱེད་པས་ཟངས་ཀྱི་སྣོད་བྱེད་དུ་བཅུག་ནས་ཆོ་འཕྲུལ་གྱི་ཕྱོགས་ཀྱི་ཟླ་བ་ཉ་ལ་འབྲུ་དང་སྨན་ཐམས་ཅད་ཀྱིས་ཡོངས་སུ་བཀང་བར་བྱས་ནས་རས་རིས་ཀྱི་སྤྱན་སྔར་སོ་སོར་བཞག་སྟེ། ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་དང་ལག་པ་བཅུག་ནས་གང་འདོད་པ་
[105b.7]དེ་དང་དེ་འབྱུང་བར་འགྱུར་རོ། །སྣོད་བཟང་པོའི་སྒྲུབ་ཐབས་སོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ནས་འབུམ་བཟླས་པར་བྱའོ། །ཕྱི་ནས་ཟླ་བ་ཉ་ལ་ནོར་བུའམ་ས་ལས་བྱུང་བའི་མཆོད་རྟེན་བྱས་ཏེ་དེ་ཉིད་དུ་རས་རིས་བྱེད་དུ་བཅུག་ནས་ཆོ་འཕྲུལ་གྱི་ཕྱོགས་ཀྱི་ཟླ་བ་
[106a]
[106a.1]ཉ་ལ་འབྲུ་དང་སྨན་ཐམས་ཅད་ཀྱིས་ཡོངས་སུ་བཀང་བ་བྱས་ནས་རས་རིས་ཀྱི་སྤྱན་སྔར་སོ་སོར་བཞག་སྟེ་མཆོད་པ་ཆེན་པོ་བྱས་ནས་བཞག་པའི་ནོར་བུའམ། ས་ལས་བྱུང་བ་ལག་པ་གཡས་པས་བླངས་ཏེ་སྐྱིལ་མོ་ཀྲུང་གིས་ཉེ་བར་འདུག་ལ་ཇི་སྲིད་འབར་
[106a.2]བ་དེ་སྲིད་དུ་བཟླས་པར་བྱའོ། །ཡིད་བཞིན་གྱི་ནོར་བུ་འཆང་བའི་རིག་པ་འཛིན་པར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་དུ་རས་རིས་རབ་ཏུ་བཞུགས་ནས་འབུམ་བཟླས་པར་བྱའོ། །ཆོ་འཕྲུལ་གྱི་ཕྱོགས་ཀྱི་ཟླ་བ་ཉ་ལ་མཆོད་པ་སྣ་ཚོགས་པ་བྱས་ནས་
[106a.3]མར་མེའི་ཕྲེང་བ་ཡང་རྒྱ་ཆེར་བྱས་ཏེ་ལག་པ་གཡས་པས་རྒྱལ་མཚན་གོས་དཀར་པོ་འཕྱང་བ་བཟུང་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །རྒྱལ་མཚན་གྱི་རིག་པ་འཛིན་པར་འགྱུར་རོ། །ཐམས་ཅད་དུ་ཐོགས་པ་མེད་པར་འགྲོའོ། །ཆོ་འཕྲུལ་གྱི་ཕྱོགས་
[106a.4]ཀྱི་ཟླ་བ་ཉ་ལ་རས་རིས་ལ་མཆོད་པ་ཆེན་པོ་བྱས་ནས། བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་ལ་དྲི་བཟང་པོའི་དྲི་ཡིས་སོ་སོར་བྱུགས་ནས་དྲི་ཞིམ་པོའི་མེ་ཏོག་གི་ཕྲེང་བ་དགྲིས་ཏེ་ལག་པ་གཡོན་པས་བཟུང་ནས་སྐྱིལ་མོ་ཀྲུང་གིས་ཉེ་བར་འདུག་
[106a.5]སྟེ་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །རིག་པ་འཛིན་པའི་རྒྱལ་པོར་འགྱུར་རོ། །གང་དུ་འདོད་པ་དེ་རུ་འགྲོ་བར་བྱེད་དོ། །བྱང་ཆུབ་སེམས་དཔའི་སྤྱད་པ་སྤྱོད་པའི་གཞོན་ནུ་མ་རབ་ཏུ་མཛེས་པ་ལེགས་པར་ཁྲུས་བྱས་པ་རྒྱན་གྱིས་བརྒྱན་པར་བྱས་ནས་རས་རིས་
[106a.6]ཀྱི་སྤྱན་སྔར་ཇི་ལྟར་འབྱོར་པའི་མཆོད་པ་བྱ་སྟེ། ལག་པ་གཡོན་པས་རབ་ཏུ་བཟུང་སྟེ་གཡས་པ་ཇི་སྲིད་དེ་དང་ཐབས་ཅིག་ཏུ་འབར་བར་གྱུར་པ་དེ་སྲིད་དུ་བཟླས་པར་བྱའོ། །ཇི་ལྟ་བ་བཞིན་དུ་ཐབས་ཅིག་ཏུ་རིག་པ་འཛིན་པར་འགྱུར་རོ། །མཚན་མ་གཅིག་པའི་སྟེང་
[106a.7]དུ་ལག་པ་བཞག་ནས་ཇི་སྲིད་འཁོར་རྣམས་མི་མཐོང་བ་དེ་སྲིད་དུ་བཟླས་པར་བྱའོ། །མ་མཐོང་བ་ན་སེམས་ཅན་ཐམས་ཅད་འོངས་ནས་གྲུབ་པ་གསུམ་པོ་ཐམས་ཅད་སྦྱིན་པར་བྱེད་དོ། །ཟླ་བ་གཟས་བཟུང་བའམ། ཉི་མ་གཟས་བཟུང་བ་ན་བ་བླ་བྱང་ཆུབ་ཤིང་གི་
[106b]
[106b.1]འདབ་མའི་ནང་དུ་བཏུམས་པར་བྱས་ནས་དབང་ཕྱུག་ཆེན་པོའི་ལྷ་ཁང་དུ་རིང་བསྲེལ་དང་བཅས་པའི་མཆོད་རྟེན་དུ་ཇི་སྲིད་དུ་བ་འཐུལ་བ་དེ་སྲིད་དུ་བཟླས་པར་བྱའོ། །དེས་ཐིག་ལེ་བྱས་ནས་མི་སྣང་བར་འགྱུར་རོ། །འོ་མ་དང་ནས་ཟན་བཟའ་ཞིང་རྒྱ་མཚོའི་འགྲམ་
[106b.2]དུའམ། ཤིང་དྲུང་དུ་ཐུན་གསུམ་དུ་སྟོང་ཕྲག་བཟླས་པར་བྱའོ། །མཚན་མོ་བདུན་དུ་རྒྱ་མཚོར་གནས་པའི་ཏིལ་རྣམས་མཐོང་བར་བྱེད་དོ། །ཇི་ལྟར་འདོད་པ་བླང་བར་བྱའོ། །མོན་སྲན་སྡེའུ་ཟ་ཞིང་རི་བོ་ལ་འཛེགས་ནས་སྟོང་ཕྲག་བརྒྱད་བཟླས་པར་བྱའོ། །མཚན་མོ་
[106b.3]ཉི་ཤུར་རི་བོ་ལ་གནས་པའི་གསེར་དང་ནོར་བུ་རིན་པོ་ཆེ་སྟོན་ཅིང་སྨྲ་བར་བྱེད་དོ། །ཇི་ལྟར་འདོད་པ་བླང་བར་བྱའོ། །རྒྱ་མཚོར་འགྲ་བའི་ངོགས་སམ་ཤིང་གི་འགྲམ་དུ་ཟླ་བ་གཅིག་ཏུ་ཉིན་མཚན་དུ་བཟླས་པར་བྱའོ། །ཐམས་ཅད་ཆུ་ཀླུང་གི་འགྲམ་དུ་མཐོང་བར་བྱེད་དོ། །
[106b.4]ཇི་ལྟར་འདོད་པ་བླང་བར་བྱའོ། །སྐྱེས་པ་དང་བུད་མེད་དབང་དུ་བྱེད་པ་ལ་སོལ་བས་ས་ལ་གཟུགས་བརྙན་བྲིས་ཏེ། དེའི་སྟེང་དུ་ཉེ་བར་འདུག་ནས་སྟོང་ཕྲག་བརྒྱད་ཉིན་ཞག་གསུམ་ཐུན་གསུམ་དུ་བཟླས་པར་བྱའོ། །དབང་དུ་འགྱུར་རོ། །རྒྱལ་པོའམ་རྒྱལ་པོའི་གོས་
[106b.5]འདོད་པས་མེ་ཏོག་དཀར་པོ་ཡོངས་སུ་མཉེས་པ་རྣམས་ལ་ལན་ཅིག་ཡོངས་སུ་བཟླས་པའི་ཆུར་གཞུག་པར་བྱའོ། །མཚན་མོ་བདུན་ལ་གོས་རྣམས་རྙེད་དོ། །བའི་མར་ལ་སྟོང་ཕྲག་བརྒྱད་བཟླས་པ་ཙམ་གྱིས་སྐལ་བ་བཟང་པོར་འགྱུར་རོ། །བཟླས་པས་བརྟན་པ་
[106b.6]དང་གཡོ་བ་རྣམས་ཁྱད་པར་དུ་འཕོ་བར་བྱེད་དོ། །ལྕགས་ལས་བྱུང་བའི་མཛུབ་གང་ཙམ་གྱི་རལ་གྲི་བྲངས་ནས་རིང་བསྲེལ་དང་བཅས་པའི་མཆོད་རྟེན་དུ་རས་རིས་རབ་ཏུ་བཞུགས་ནས་མཆོད་པ་རྒྱ་ཆེན་པོ་བྱ་སྟེ། ཨ་ཤྭཏྠའི་འདབ་མས་གཡས་ནས་བསྐོར་ཏེ་རལ་གྲི་
[106b.7]རབ་ཏུ་བཞག་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་བླངས་པས་འཁོར་དང་བཅས་པ་འཕུར་བར་འགྱུར་ཏེ་རིག་པ་འཛིན་པ་སྟོང་གིས་ཡོངས་སུ་བསྐོར་བ་རིག་པ་འཛིན་པ་རྣམས་ཐམས་ཅད་ཀྱིས་ཤེས་ནས་བར་གྱི་བསྐལ་བར་གནས་པར་འགྱུར་རོ། །འོ་མ་དང་
[107a]
[107a.1]ནས་ཟན་བཟའ་ཞིང་འབུམ་ཕྲག་བདུན་བཟླས་པར་བྱའོ། །སྔོན་སྤྱད་པ་བྱས་པས་ནག་པོའི་བརྒྱད་པའམ། ནག་པོའི་བཅུ་བཞི་པ་ལ་རས་རིས་ལ་མཆོད་པ་རྒྱ་ཆེན་པོ་བྱས་ནས་དགེ་འདུན་གྱི་བསྟན་པ་ཅན་ནམ་སློང་མོ་ཟོས་ནས་དཔའ་བོའི་རིན་གྱིས་ཉོས་པའི་ལྡོང་
[107a.2]རོས་བླངས་ཏེ་དེས་ཇི་སྐད་གསུངས་པ་བཞིན་དུ་ས་ལ་པདྨ་འདབ་མ་བརྒྱ་པ་བྲིས་ནས་པདྨའི་འདབ་མ་ལ་ཉེ་བར་འདུག་སྟེ་ཉི་མ་སོ་སོར་ཇི་སྲིད་དུ་ས་ཟོས་ནས་པདྨ་གྱེན་དུ་འགྲོ་བ་དེ་སྲིད་དུ་བཟླས་པར་བྱའོ། །པདྨའི་འདབ་མ་ལ་ཉེ་བར་འདུག་པའི་རིག་པ་འཛིན་པ་ཉི་ཤུ་འབྱུང་བར་འགྱུར་
[107a.3]རོ། །ལྷའི་གཞལ་མེད་ཁང་ཡང་འབྱུང་ངོ་། །དེ་ནས་དེ་འཁོར་དང་བཅས་པ་དེ་གཞལ་མེད་ཁང་ལ་འཛེགས་ནས་འབུར་བར་བྱེད་དོ། །དེ་ཡང་པདྨ་རིན་པོ་ཆེ་དུ་མས་བརྒྱན་པའི་ལྷའི་གཞལ་མེད་ཁང་དུ་འགྱུར་རོ། །བད་གྱི་བསྐལ་པར་འཚོ་བར་བྱེད་དོ། །བདེ་བ་ཅན་དུ་
[107a.4]ཡང་འགྲོ་ཞིང་སླར་ཡང་འོང་བར་བྱེད་དོ། །ལུས་ཐ་དད་པ་དག་ཏུ་སྐྱེ་བ་སོ་སོར་རྙེད་དོ། །སྟོང་ཕྲག་བརྒྱད་མངོན་པར་བསྔགས་པའི་ཆུས་ཤིང་སྐམ་པོ་ལ་གཏོར་ན་མེ་ཏོག་དང་འབྲས་བུ་ཕུན་སུམ་ཚོགས་པར་འགྱུར་རོ། །ཆུ་ཀླུང་བསྐམས་པར་ཞུགས་ནས། འབུམ་
[107a.5]བཟླས་པར་བྱ་སྟེ་ཆུ་སྐྱེའོ། །ཆུ་ཀླུང་རྒྱས་པར་འཛགས་པར་བཟླས་ན་ཐང་དུ་འགྱུར་རོ། །རྒྱལ་པོ་འམ་རྒྱལ་པོའི་བློན་པོ་དབང་དུ་བྱེད་པར་འདོད་ན་རས་རིས་ཀྱི་སྤྱན་སྔར་ཇི་ལྟར་རྙེད་པའི་མེ་ཏོག་རྣམས་ནག་པོའི་བརྒྱད་པ་ལ་སྟོང་ཕྲག་བརྒྱད་དབུལ་བར་བྱའོ། །ལན་
[107a.6]ཚྭའི་སྲེག་བླུགས་ཀྱང་སྟོང་ཕྲག་བརྒྱད་སྦྱིན་སྲེག་བྱའོ། །ངེས་པར་རྒྱལ་པོ་དབང་དུ་འགྱུར་རོ། །དེ་ཉིད་ཀྱིས་བརྒྱད་པ་ནས་བརྩམས་ཏེ་ཇི་སྲིད་བཅུ་གཅིག་པའི་བར་དུ་གི་ཝང་ལ་ཐུན་གསུམ་དུ་བརྒྱད་བརྒྱར་བཟླས་པ་དེས་ཐིག་ལེ་བྱས་ན་གང་འདོད་པ་དེ་དབང་དུ་
[107a.7]འགྱུར་རོ། །ཁྱེའུ་འམ་བུ་མོ་དབང་དུ་བྱེད་པར་འདོད་ན་གཟུགས་བརྙན་གྱི་སྤྱན་སྔར་ཡུངས་ཀར་སྟོང་ཕྲག་བརྒྱད་སྦྱིན་སྲེག་བྱའོ། །གནས་ཀྱི་ཐལ་བ་བླངས་ཏེ་གཟུགས་བརྙན་བྱས་ན་གང་གི་མིང་ནས་སྨོས་པ་དེ་དབང་དུ་འགྱུར་རོ། །གཙང་མའི་དོན་དུ་བའི་མར་བླངས་ཏེ་ཟླ་བ་
[107b]
[107b.1]གཟས་བཟུང་བའམ། ཉི་མ་གཟས་བཟུང་བའི་དུས་སུ་ཟངས་ཀྱི་སྣོད་དུ་བཅུག་ནས་ཇི་སྲིད་དངོས་གྲུབ་རྣམ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །འགྲོ་བཞིན་པ་ལ་ཐོས་པ་འཛིན་པར་འགྱུར་རོ། །དུ་བ་འཐུལ་བཞིན་པ་ལ་བཅུད་ཀྱིས་ལེན་ནོ། །འབར་བས་མི་སྣང་
[107b.2]བ་དང་། སྐྱེ་བ་དྲན་པར་འགྱུར། ཨརྒའི་མེ་ཏོག་འབུམ་གྱིས་སྦྱིན་སྲེག་བྱས་ན་དོང་ཙེ་འབུམ་སྦྱིན་པར་བྱེད་དོ། །སྐུ་གཟུགས་ཀྱི་སྤྱན་སྔར་མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ་དོང་ཙེ་བརྒྱད་རྙེད་དོ། །གཟུགས་བརྙན་གྱི་སྤྱན་སྔར་འབྲས་སཱ་ལུ་དང་། འབྲས་ཐུག་པོ་ཆེ་ལ་
[107b.3]མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱས་ན་དོང་ཙེ་ལྔ་བརྒྱ་རྙེད་དོ། །སྔོན་སྤྱད་པ་བྱས་པས་རས་རིས་ཀྱི་སྤྱན་སྔར་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །དོང་ཙེ་སུམ་བརྒྱ་རྙེད་དོ། །གཟུགས་བརྙན་སྦྱིན་སྲེག་སྟོང་ཕྲག་བརྒྱད་བྱའོ། །
[107b.4]དོང་ཙེ་བརྒྱ་ལྷག་པར་རྙེད་དོ། །རིགས་ཀྱི་བདག་པོ་དང་རིགས་ཀྱི་བདག་མོ་དབང་དུ་བྱེད་པར་འདོད་པས། གཟུགས་བརྙན་གྱི་སྤྱན་སྔར་ཨརྒའི་ཡམ་ཤིང་གིས་མཚན་མོ་བདུན་དུ་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་བྱའོ། །རིགས་པའི་བདག་པོ་དབང་དུ་འགྱུར་རོ། །རིགས་
[107b.5]པའི་བདག་པོ་ཉིད་དུ་བྱེད་པར་འདོད་པས་སྐུ་གཟུགས་ཀྱི་སྤྱན་སྔར་མཚན་མོ་བདུན་དུ་ཐུན་གསུམ་དུ་དུར་བྷའི་སྦྱིན་སྲེག་སྟོང་ཕྲག་བརྒྱད་བྱ་སྟེ། རིགས་ཀྱི་བདག་པོ་ཉིད་དུ་འགྱུར་རོ། །ཇི་སྲིད་འཚོའི་བར་དུ་འཕགས་པའི་དགེ་འདུན་དབང་དུ་བྱེད་པར་འདོད་པས་རས་རིས་ཀྱི་སྤྱན་སྔར་
[107b.6]ཨརྒའི་མེ་ཏོག་སྟོང་ཕྲག་བརྒྱད་དབུལ་བར་བྱའོ། མཚན་མོ་བདུན་དུ་འདོད་ཅིང་དོན་དུ་གཉེར་བའི་དོན་གང་ཡིན་པ་སྨྲ་བར་བྱའོ། །རྟག་ཏུ་བཟླས་པས་ནོར་རྣམས་རྙེད་དོ། །རས་རིས་ཀྱི་སྤྱན་སྔར་གུ་གུལ་གྱི་རིལ་བུའི་སྦྱིན་སྲེག་སྟོང་ཕྲག་བརྒྱད་བྱའོ། །གསེར་སྟོང་རྙེད་དོ། །
[107b.7]སྐུ་གཟུགས་ཀྱི་སྤྱན་སྔར་ཟླ་བ་གཅིག་ཏུ་ཀུན་དུ་རུའི་བདུག་པའི་སྦྱིན་སྲེག་སྟོང་བྱའོ། །གཏེར་སོ་སོར་རྙེད་དོ། །སྐུ་གཟུགས་ཀྱི་སྤྱན་སྔར་ཨརྒའི་ཤིང་གི་ཡམ་ཤིང་ཞོ་དང་སྦྲང་རྩི་དང་། མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །དོང་ཙེ་སྟོང་རྙེད་དོ། །དགྲ་
[108a]
[108a.1]བོ་དབང་དུ་བྱེད་པར་འདོད་པས་གསོ་སྦྱོང་ཅན་གྱིས་ཐུན་གསུམ་དུ་གཟུགས་བརྙན་གྱི་སྤྱན་སྔར་པཱ་ཤཱའི་མེ་ལ་སྐེ་ཚེའི་སྲེག་བླུགས་སྟོང་ཕྲག་བརྒྱད་བྱའོ། །དགྲ་བོ་དབང་དུ་འགྱུར་རོ། །ཟླ་བ་གཅིག་གི་དུས་ལ་རྒྱ་སྐྱེགས་ཀྱིས་སྦྱིན་སྲེག་སྟོང་ཕྲག་བརྒྱད་བྱའོ། །
[108a.2]སྐྱེ་བོ་ཐམས་ཅད་དགའ་བར་འགྱུར་རོ། །འབྲས་སཱ་ལུ་དང་། ཐུག་པོ་ཆེའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ཐུན་གསུམ་དུ་ཀཱ་ར་ཥཱ་པ་ཎ་བརྒྱ་རྙེད་དོ། །འོ་མ་དང་ནས་ཟན་བཟའ་ཞིང་འབུམ་བཟླས་པར་བྱའོ། །སྔོན་སྤྱད་པ་བྱས་པས་ནག་པོའི་བརྒྱད་པའམ་ནག་པོའི་བཅུ་
[108a.3]གཅིག་པ་ལ་སྐྱེས་བུའི་རོ་མ་ཉམས་པ་བླངས་ནས་བཀྲུས་ཏེ་རྒྱན་གྱིས་བརྒྱན་པ་བག་མར་བླངས་པའི་འདོད་མའི་གཟུགས་ཀྱི་ཆ་བྱད་འཛིན་པ་བྱས་ནས་དྲི་དང་མེ་ཏོག་དང་བདུག་པ་རྣམས་ཀྱིས་མངོན་པར་མཆོད་པ་དེ་རྐང་པ་གཡོན་པས་བྲང་ཁར་ཡང་དག་པར་མནན་ནས་སྤྱི་བོར་ཡང་
[108a.4]དང་ཡང་དུ་རིག་པ་བཟླས་ཏེ་ཐལ་ལྕག་གིས་བསྣུན་པར་བྱས་ཏེ་ལངས་པ་དེ་སྲིད་དུའོ། །ལངས་ནས་འདས་པ་དང་མ་འོངས་པ་དང་ད་ལྟར་བྱུང་བ་སྟོན་པར་བྱེད་དོ། །དེ་ནས་རྒྱལ་གྱི་ལྕགས་ལས་བྱུང་བའི་རལ་གྲིས་བསྣུན་པར་བྱའོ། །དངུལ་དང་གསེར་གྱི་རང་བཞིན་དུ་
[108a.5]འགྱུར་རོ། །དེ་ནས་མི་འདོད་དོ་ཞེས་བརྗོད་པར་བྱའོ། །འདོད་པ་བྱིན་ཅིག་ཅེས་སོ། །དེ་ནས་ཡིད་བཞིན་གྱི་ནོར་བུ་སྐྱུག་པར་བྱེད་དོ། །དེ་བླངས་ནས་ཡིད་བཞིན་གྱི་ནོར་བུའི་རིག་པ་འཛིན་པར་འགྱུར་ཏེ། ཡིད་ལྟར་མགྱོགས་པའི་བར་གྱི་བསྐལ་པའི་བར་དུ་གནས་སོ། །
[108a.6]དཀར་པོའི་ཚེས་གཅིག་ནས་བརྩམས་ནས་ཉིན་མཚན་དུ་སྨྱུང་བར་གནས་པས་རྒྱ་མཚོར་འགྲོ་བའི་ཆུ་བོར་ཞུགས་ནས་ཟླ་བ་ཙམ་མམ། མཱ་ཥའི་ཚད་ཀྱི་སྣ་མའི་མེ་ཏོག་འབུམ་རབ་ཏུ་འབབ་པར་བྱ་སྟེ། ཡུལ་གྲུ་བཅུ་རྙེད་དོ། །དཀར་པོའི་ཚེས་གཅིག་ནས་བརྩམས་ནས་རྒྱ་མཚོར་
[108a.7]འགྲོ་བའི་ཆུ་ཀླུང་དུ་པདྨ་འབུམ་དབུལ་བར་བྱ་སྟེ་གཏེར་སྦྲག་མ་རྙེད་དོ། །སྔོན་སྤྱད་པ་བྱས་པ་དེ་ཉིད་ཆུ་ཀླུང་དུ་ཞུགས་ནས་སྣ་མའི་མེ་ཏོག་འབུམ་དབུལ་བར་བྱའོ། །མཐར་ཏིལ་ནག་པོའི་སྦྱིན་སྲེག་འབུམ་བྱའོ། །ཡུལ་གྲུར་བ་དང་བཅས་པ་བཅུ་རྙེད་དོ། །མྱ་ངན་མེད་པའི་ཤིང་ལ་སྲན་
[108b]
[108b.1]མ་ཙམ་དཀའི་ཚད་ཙམ་གྱི་རིལ་བུ་བྱས་ནས་སྐུ་གཟུགས་ཀྱི་སྤྱན་སྔར་ཞོ་དང་སྦྲང་རྩི་དང་མར་གྱིས་བཏགས་པ་འབུམ་སྦྱིན་སྲེག་བྱས་ན་གང་ཅུང་ཟད་ཚོལ་བ་དེ་རྙེད་དོ། །ཨ་པཱ་མརྒའི་ཡམ་ཤིང་ལ་ཆོ་ག་འདི་ཁོ་ནས་གསེར་སྟོང་རྙེད་དོ། །མྱ་ངན་མེད་པ་དང་། ཌེ་ཌེ་ཀ་བསྲེས་ལ་ཨ་པཱ་
[108b.2]མརྒའི་དང་། ཏན་ཏུ་ལ་གསུམ་གྱིས་བཏགས་པའི་སྦྱིན་སྲེག་འབུམ་བྱས་ན་རྒྱལ་པོའི་བུ་མོ་དང་བཙུན་མོ་རྙེད་དོ། །རྒྱལ་པོ་རྣམས་བློན་པོ་དང་བཅས་པ་དབང་དུ་བྱེད་པར་འདོད་པས་སྐུ་གཟུགས་ཀྱི་མདུན་དུ་མྱ་ངན་མེད་པའི་ཡམ་ཤིང་གིས་མེ་རབ་ཏུ་སྦར་ནས་ཟླ་བ་གཅིག་ཏུ་མྱ་ངན་
[108b.3]མེད་པའི་མེ་ཏོག་རྣམས་ཁོ་ན་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་རང་གི་ཁྱིམ་དུ་གཏེར་མཐོང་པར་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་རྐེད་པའི་ཚད་ཀྱིས་ཆུར་ཞུགས་ནས་མེ་ཏོག་བརྒྱ་པ་འབུམ་དབུལ་བར་བྱའོ། །དེ་ནས་མེ་ཏོག་
[108b.4]བརྒྱ་པ་ལ་སྟོང་ཕྲག་བརྒྱད་ཡོངས་སུ་བཟླས་ནས་གང་གིས་བསྣམས་པའམ་མཐོང་བར་བྱིན་ན་དེ་དབང་དུ་འགྱུར་རོ། །རྒྱལ་པོ་འམ་རྒྱལ་པོའི་བློན་པོ་དབང་དུ་བྱེད་པར་འདོད་པས་ཟླ་བ་གཅིག་ཏུ་སྐེ་ཚེ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་
[108b.5]དབང་དུ་འགྱུར་རོ། །གང་བརྗོད་པ་དེ་བྱེད་རྒྱལ་པོ་ཉེ་བར་དབང་དུ་བྱེད་པ་ལ་སྐུ་གཟུགས་ཀྱི་སྤྱན་སྔར་སྐེ་ཚེ་ཞོ་དང་སྦྲང་རྩི་དང་ལྷན་ཅིག་པ་རྣམས་དང་། དེ་ནས་ཀྱང་ལི་ཏ་དང་ལྷན་ཅིག་དང་། དེ་ནས་ཀྱང་སྦྲང་རྩི་དང་ལྷན་ཅིག་པ་རྣམས་ཟླ་བ་གཅིག་ཏུ་ཐུན་གསུམ་དུ་ཇི་ལྟར་
[108b.6]ན་གསུངས་པའི་རིམ་པས་བརྒྱད་བརྒྱར་སྦྱིན་སྲེག་བྱ་སྟེ་དབང་དུ་འགྱུར་རོ། །རྒྱལ་པོའི་མདུན་ན་འདོན་དབང་དུ་བྱེད་པར་འདོད་པས་མར་དང་ལྷན་ཅིག་པའི་འབྲས་ཡོས་ཀྱིས་སྦྱིན་སྲེག་བྱའོ། །རྒྱལ་རིགས་ལ་འོ་ཐུག་དང་བསྲེས་པས་སོ། །རྗེ་རིགས་ལ་འོ་མ་དང་ལྷན་ཅིག་
[108b.7]པས་སོ། །དམངས་རིགས་ལ་ཏིལ་མར་གྱིས་བཏགས་པ་རྣམས་ཀྱིས་སོ། །གསུམ་པོ་ཐམས་ཅད་ལ་ལན་ཚྭའི་སྦྱིན་སྲེག་གིས་སོ། །ཡུགས་ས་མོ་ལ་མ་ཤའི་སྦྱིན་སྲེག་གིས་སོ། །སེམས་ཅན་ཐམས་ཅད་ལ་ཚའི་ཏིལ་མར་གྱིས་བཏགས་པའི་ཏིལ་རྣམས་ཀྱིས་དབང་དུ་
[109a]
[109a.1]བྱེད་དོ། །ཐམས་ཅད་ལ་ཟླ་བ་གཅིག་ཏུ་དུས་གཅིག་ཏུ་པ་ལཱ་ཤའི་མེ་ལ་སྦྱིན་སྲེག་སྟོང་ཕྲག་བརྒྱད་པའོ། །གཙང་མར་གྱུར་པས་ཉིན་མཚན་དུ་སྨྱུང་བར་གནས་ཏེ་གཟུགས་བརྙན་གྱི་སྤྱན་སྔར་བིལ་བའི་ཡམ་ཤིང་གིས་མེ་སྦར་ནས་བིལ་བའི་སྦྱིན་སྲེག་འབུམ་བྱའོ། །
[109a.2]གཏེར་མཐོང་བར་འགྱུར་རོ། །མཚན་མོ་ཉི་ཤུར་འོ་མ་དང་ནས་ཟན་ཟ་ཞིང་པ་ལཱ་ཤའི་མེ་ལ་ཡུངས་ཀར་དཀར་པོའི་སྦྱིན་སྲེག་བྱ་སྟེ་ནོར་རྙེད་དོ། །འོ་མ་དང་ནས་ཟན་ཟ་ཞིང་འབུམ་ཕྲག་ལྔར་བཟླས་པར་བྱའོ། །དེ་ནས་རས་རིས་ཀྱི་སྤྱན་སྔར་ཟླ་བ་གཅིག་ཏུ་ཐུན་གསུམ་དུ་ཡུངས་
[109a.3]ཀར་དཀར་པོ་ལ་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱ་སྟེ་ནོར་གྱི་རྒྱུན་གང་དུ་འདོད་པ་དེར་ལྟུང་བར་བྱེད་དོ། །ཟས་བཞིན་སྨྱུང་བར་གནས་པས་ཡུངས་ཀར་གྱིས་སྦྱིན་སྲེག་བྱའོ། །རྒྱུ་སྐར་གྱི་གནོད་པ་ཉེ་བར་ཞི་བར་བྱེད་དོ། །གཟུགས་བརྙན་གྱི་སྤྱན་སྔར་མཚན་
[109a.4]བརྒྱད་དུ་བིལ་བའི་ཤིང་གིས་མེ་སྦར་ནས་ཏིལ་གྱིས་སྦྱིན་སྲེག་འབུམ་བྱའོ། །གཏེར་མཐོང་བར་བྱེད་དོ། །ཡང་ན་དབང་ཕྱུག་ཉིད་རྙེད་དོ། །གཟུགས་བརྙན་གྱི་སྤྱན་སྔར་མཆོད་པ་རྒྱ་ཆེན་པོ་བྱས་ནས་དཀར་པོའི་ཚེས་གཅིག་ནས་བརྩམས་ཏེ་ཟླ་བ་གཅིག་ཏུ་པ་ལཱ་ཤའི་
[109a.5]མེ་ལ་མེ་ཏོག་བརྒྱ་པའི་སྦྱིན་སྲེག་སྟོང་ཕྲག་བརྒྱ་བྱའོ། །ཇི་ལྟར་འདོད་པའི་ནོར་རྙེད་དོ། །རིང་བསྲེལ་དང་བཅས་པའི་མཆོད་རྟེན་དུ་པ་ལཱ་ཤའི་ཤིང་གིས་མེ་རབ་ཏུ་སྦར་ནས་ཞོ་དང་སྦྲང་རྩི་དང་མར་གྱིས་བཏགས་པ་འབུམ་སྦྱིན་སྲེག་བྱའོ། །ཡུལ་གྲུ་བཅུ་ལ་སྤྱོད་པ་རྙེད་དོ། །
[109a.6]གཟུགས་བརྙན་གྱི་སྤྱན་སྔར་དཀར་པོའི་ཚེས་གཅིག་ནས་བརྩམས་ཏེ་འོ་མ་དང་ནས་ཟན་ཟ་ཞིང་པདྨ་འབུམ་དབུལ་བར་བྱའོ། །གཏེར་རྙེད་དོ། །ཡང་ན་དབང་ཕྱུག་རྙེད་དོ། །འདི་རྣམས་ཁོ་ན་ཀུ་མུ་དའི་ཆོ་ག་སྟེ་རྒྱལ་པོ་ལ་གང་ཚོལ་བ་དེ་རྙེད་དོ། །གཟུགས་བརྙན་གྱི་སྤྱན་སྔར་
[109a.7]བིལ་བ་དང་ཏིལ་ཕན་ཚུན་བསྲེས་པས་འབུམ་སྦྱིན་སྲེག་བྱའོ། །གཏེར་མཐོང་བར་བྱེད་དོ། །གཟུགས་བརྙན་གྱི་སྤྱན་སྔར་དཀར་པོའི་ཚེས་གཅིག་ནས་བརྩམས་ནས་པྲི་ཡང་ཀུའི་ཞོགས་མ་རྣམས་ཞོ་དང་སྦྲང་རྩི་དང་མར་གྱིས་བཏགས་པའི་བིལ་བའི་མེ་ལ་འབུམ་སྦྱིན་སྲེག་བྱའོ། །
[109b]
[109b.1]ལོངས་སྤྱོད་ཆེན་པོར་འགྱུར་རོ། །གཟུགས་བརྙན་གྱི་སྤྱན་སྔར་ཉིན་མཚན་དུ་སྨྱུང་བར་གནས་པས་དཀར་པོའི་ཚེས་གཅིག་ནས་བརྩམས་ཏེ་པདྨ་ཞོ་དང་སྦྲང་རྩི་དང་མར་གྱིས་བཏགས་པ་འབུམ་གྱིས་སྦྱིན་སྲེག་བྱའོ། །དབང་ཕྱུག་ཉིད་སོ་སོར་རྙེད་དོ། །རས་རིས་
[109b.2]ཀྱི་སྤྱན་སྔར་འབུམ་ཕྲག་གསུམ་བཟླས་པར་བྱའོ། །དེ་ནས་བུ་རམ་གྱི་ཡམ་ཤིང་སོར་གཅིག་པའི་ཚད་འབུམ་ཕྲག་གསུམ་སྦྱིན་སྲེག་བྱའོ། །རས་རིས་རབ་ཏུ་འགུལ་བར་འགྱུར་རོ། །མེ་ཏོག་ཆུན་པོ་གཡོ་བར་བྱེད་པ་དང་། དེ་ནས་རྒྱལ་རིགས་སོ་སོར་རྙེད་
[109b.3]པ་འམ་ཡང་ན་གང་ཡིད་ཀྱིས་བསམས་པའོ། །སྐྱེས་བུ་ཆེན་པོ་དབང་དུ་བྱེད་པ་ལ་གཟུགས་བརྙན་གྱི་སྤྱན་སྔར་སྣ་མའི་མེ་ཏོག་ཞོ་དང་སྦྲང་རྩི་དང་མར་གྱིས་བཏགས་པ་རྣམས་ཟླ་བ་གཅིག་ཏུ་ཐུན་གཅིག་ལ་སྟོང་ཕྲག་བརྒྱད་སྦྱིན་སྲེག་བྱའོ། །དབང་དུ་འགྱུར་རོ། །ཡུལ་
[109b.4]དབང་དུ་བྱེད་པ་ལ་གཟུགས་བརྙན་གྱི་སྤྱན་སྔར་ཀ་ར་བཱི་རའི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པ་འབུམ་སྦྱིན་སྲེག་བྱའོ། །ཡུལ་སོ་སོར་རྙེད་དོ། །ཡུལ་གྱི་དཔོན་པོ་བྱེད་པར་འདོད་པས་དོང་ཀའི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པ་འབུམ་ཕྲག་གསུམ་
[109b.5]སྦྱིན་སྲེག་བྱའོ། །ཡུལ་གྱི་རྗེ་བོར་འགྱུར་རོ། །པ་ལཱ་ཤའི་མེ་ལའོ། །སྡེ་དཔོན་བྱེད་པར་འདོད་པས་གཟུགས་བརྙན་གྱི་སྤྱན་སྔར་ཀུནྡའི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པ་འབུམ་སྦྱིན་སྲེག་བྱ་སྟེ་སྡེ་དཔོན་ཉིད་རྙེད་དོ། །གཟུགས་བརྙན་གྱི་སྤྱན་སྔར་པ་ལཱ་ཤའི་
[109b.6]མེ་ལ་བཏང་བཟུང་གི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བཅུ་སྦྱིན་སྲེག་བྱའོ། །ཡུལ་གྲུའི་རྗེ་བོར་འགྱུར་རོ། །གཟུགས་བརྙན་གྱི་སྤྱན་སྔར་ཀར་བཱི་རའི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་འབུམ་ཕྲག་གསུམ་བྱས་ཏེ་ཅོད་
[109b.7]པན་གསུམ་བཅིངས་པར་འགྱུར་རོ། །གཟུགས་བརྙན་གྱི་སྤྱན་སྔར་ཉི་མ་སོ་སོ་ལ་མཆོད་པ་སྔོན་དུ་འགྲོ་བས་ཇི་ལྟར་འདོད་པའི་ཐུན་མཚམས་ནས་བརྩམས་ཏེ་དེ་ནས་ཨརྒའི་ཤིང་གིས་མེ་རབ་ཏུ་སྦར་ནས་དྲིའི་ཏིལ་མར་གྱིས་བཏགས་པའི་ཤིང་གསེར་གྱི་ཕྱེ་མ་ཚོན་གང་ཙམ་
[110a]
[110a.1]གྱིས་སྟོང་ཕྲག་བརྒྱད་སྦྱིན་སྲེག་བྱའོ། །ཟླ་བ་དྲུག་གིས་རྒྱལ་སྲིད་སོ་སོར་རྙེད་དོ། །མ་སྐྱེས་པའི་ལོངས་སྤྱོད་སྐྱེ་བར་འགྱུར་རོ། །ལོ་གསུམ་གྱིས་རྒྱལ་སྲིད་ཆེན་པོར་སོ་སོར་རྙེད་དོ། །ཆོ་ག་འདི་ཉིད་ཁོ་ནས་ལྕགས་ལས་བྱུང་བའི་ཕྱེ་མའི་སྦྱིན་སྲེག་བྱ་སྟེ་
[110a.2]ལོ་གསུམ་གྱིས་མཚོན་ཆ་བཅིངས་པར་འགྱུར་རོ། །ཆོ་ག་འདི་ཉིད་ཀྱིས་གུར་ཀུམ་གྱི་སྲེག་བླུགས་དྲིའི་ཏིལ་མར་གྱིས་བཏགས་པ་འབུམ་སྦྱིན་སྲེག་བྱའོ། །ནོར་གྱི་བདག་པོ་ཆེན་པོར་འགྱུར་རོ། །དྲི་ཐམས་ཅད་ཀྱི་སྲེག་བླུགས་དང་། མར་གྱིས་སྲེག་བླུགས་
[110a.3]འབུམ་སྦྱིན་སྲེག་བྱའོ། །ཇི་ལྟར་འདོད་པའི་གནས་སུ་དཔོན་པོ་བྱེད་དོ། །ཡང་ན་ཇི་ལྟར་མངོན་པར་འདོད་པའི་ཡུལ་སོ་སོར་རྙེད་དོ། །པ་ལཱ་ཤའི་མེ་ཉིད་ལ་ག་པུར་གྱི་སྲེག་བླུགས་མར་གྱིས་བཏགས་པ་འབུམ་སྦྱིན་སྲེག་བྱ་སྟེ་རྒྱལ་པོ་དགའ་བར་འགྱུར་རོ། །པ་ལཱ་ཤའི་མེ་
[110a.4]ལ་སྦྱིན་སྲེག་ཙནྡན་གྱིས་ཡམ་ཤིང་དྲིའི་ཏིལ་མར་གྱིས་བཏགས་པ་འབུམ་སྦྱིན་སྲེག་བྱའོ། །ཡུལ་ཆེན་པོའི་དཔོན་པོར་འགྱུར་རོ། །གསེར་གྱི་ངང་ཚུལ་གྱིས་སྲེག་བླུགས་འབུམ་པ་ལཱ་ཤའི་མེ་ལ་སྦྱིན་སྲེག་བྱའོ། །སེམས་ཅན་ཐམས་ཅད་ཀྱིས་མི་ཚུགས་པར་འགྱུར་རོ། །ཨ་
[110a.5]ག་རུའི་ཡམ་ཤིང་ལ་མར་གྱིས་བཏགས་པ་འབུམ་སྦྱིན་སྲེག་བྱ་སྟེ་ཐོས་པ་འཛིན་པར་འགྱུར་རོ། །པཱ་ཤ་ཀའི་ཡམ་ཤིང་ལ་དྲིའི་ཏིལ་མར་གྱིས་བཏགས་པ་འབུམ་སྦྱིན་སྲེག་བྱ་སྟེ། ནད་ཆེན་པོ་ཉེ་བར་ཞི་བར་འགྱུར་རོ། །ནིམ་པའི་འབྲས་བུ་ལ་དྲིའི་ཏིལ་མར་གྱིས་བཏགས་
[110a.6]པ་འབུམ་སྦྱིན་སྲེག་བྱ་སྟེ། གང་འདོད་པའི་བཅིངས་པ་དེ་གྲོལ་བར་བྱེད་དོ། །རྒྱུད་མཚུངས་པའི་བའི་མར་བླངས་ཏེ་འབུམ་མངོན་པར་བསྔགས་ཏེ་འཐུངས་ཤིག་མཆོག་ཏུ་ཡིད་གཞུངས་པར་འགྱུར་རོ། །ཨརྒའི་མེ་ལ་ཨརྒའི་མེ་ཏོག་དྲིའི་ཏིལ་མར་གྱིས་བཏགས་པ་
[110a.7]འབུམ་སྦྱིན་སྲེག་བྱའོ། །སེམས་ཅན་ཐམས་ཅད་ཀྱི་གནང་ཆེན་པོར་འགྱུར་རོ། །དེ་རྣམས་ཐམས་ཅད་རིང་བསྲེལ་དང་བཅས་པའི་མཆོད་རྟེན་དང་གཟུགས་བརྙན་གྱི་མདུན་དུ་སྦྱིན་སྲེག་བྱའོ། །མེ་ཏོག་གམ་འབྲས་བུ་ལ་ལན་བདུན་མངོན་པར་བསྔགས་པ་བྱས་ན་དེ་གང་
[110b]
[110b.1]ལ་བྱིན་པ་དེ་དགའ་བར་འགྱུར་རོ། །གསོ་སྦྱོང་ཅན་གྱིས་དཀར་པོའི་བཅྭ་ལྔ་ལ་རིང་བསྲེལ་དང་བཅས་པའི་མཆོད་རྟེན་དུ་ས་ལ་མ་ལྷུང་བའི་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་དྲི་དང་མེ་ཏོག་དང་བདུག་པ་ལ་སོགས་པ་རྣམས་ཀྱིས་མཆོད་པ་བྱས་ནས་གཟུགས་བརྙན་གྱི་
[110b.2]སྤྱན་སྔར་ཨུ་དུམ་བཱ་རའི་ཤིང་གིས་མེ་སྦར་ནས་ཟླ་བ་གཅིག་གི་དུས་གཅིག་ལ་ཙཱ་རུ་བཟའ་ཞིང་ཚངས་པའི་ཡམ་ཤིང་གིས་སྦྱིན་སྲེག་སྟོང་ཕྲག་བརྒྱད་བྱའོ། །ཡིད་གཞུངས་པར་འགྱུར་རོ། །བྲམ་ཟེ་དབང་དུ་བྱེད་པ་ལ་གཟུགས་བརྙན་གྱི་མདུན་དུ་ཟླ་བ་གཅིག་ཏུ་འོ་མའི་སྦྱིན་
[110b.3]སྲེག་བྱའོ། །དབང་དུ་འགྱུར་རོ། །རྒྱལ་རིགས་དབང་དུ་བྱེད་པ་ལ་གཟུགས་བརྙན་གྱི་སྤྱན་སྔར་ཙཱ་རུའི་སྦྱིན་སྲེག་བྱས་ན་དབང་དུ་འགྱུར་རོ། །རྗེ་རིགས་དབང་དུ་བྱེད་པ་ལ་ནས་དང་ཞོ་བསྲེས་པའི་སྦྱིན་སྲེག་བྱ་སྟེ་སྔར་བཞིན་དབང་དུ་འགྱུར་རོ། །དམངས་རིགས་དབང་
[110b.4]དུ་བྱེད་པ་ལ་ནས་ལ་དྲིའི་ཏིལ་མར་གྱིས་བཏགས་པའི་སྦྱིན་སྲེག་བྱ་སྟེ་སྔར་བཞིན་དབང་དུ་འགྱུར་རོ། །གཞན་རྣམས་ལ་གཞན་གྱིས་མི་ཐུབ་པ་ལ་དུག་གིས་བཏགས་པའི་སྦྱིན་སྲེག་བྱ་སྟེ་དབང་དུ་འགྱུར་རོ། །དགྲ་ལ་བལྟས་ནས་བཟླས་པས་འཇིགས་པར་འགྱུར་རོ། །
[110b.5]བརྒྱད་བརྒྱར་མངོན་པར་བསྔགས་པའི་ཆུས་རིག་པ་ལན་ཅིག་མངོན་པར་བསྔགས་པས་སམ། ལན་བདུན་མངོན་པར་བསྔགས་པས་ཀྱང་རུང་སྟེ་རྒྱལ་པོའི་ཕོ་བྲང་དུ་ངག་འཛིན་པར་འགྱུར་རོ། །དཀར་པོའི་ཚེས་གཅིག་ནས་བརྩམས་ཏེ་གཟུགས་བརྙན་གྱི་མདུན་དུ་
[110b.6]སེང་ལྡེང་གི་མེ་ལ་གུ་གུལ་གྱི་རིལ་བུ་མར་གྱིས་བཏགས་པའི་སྟོང་ཕྲག་བརྒྱད་ཐུན་གསུམ་དུ་སྦྱིན་སྲེག་བྱའོ། །གང་འདོད་པ་དེ་རྙེད་དོ། །རིང་བསྲེལ་དང་བཅས་པའི་མཆོད་རྟེན་དུ་འོ་མ་དང་ནས་ཟན་བཟའ་ཞིང་འབུམ་ཟློས་ཤིག་དེ་ནས་བུ་རམ་གྱི་ཡམ་ཤིང་སོར་གཅིག་པའི་
[110b.7]ཚད་འབུམ་སྦྱིན་སྲེག་བྱའོ། །ཅོད་པན་གསུམ་བཅིངས་པར་འགྱུར་རོ། །རིལ་བུ་སྒྲུབ་པར་བྱེད་པར་འདོད་པས། དོང་ཀའི་མེ་ཏོག་གི་གེ་སར་དང་། ནཱ་ག་གེ་སར་དང་། ཙནྡན་དཀར་པོ་རྣམས་གཅིག་ཏུ་བྱས་ནས་རྒྱ་ཤུག་གི་ཚིག་གུའི་ཚད་ཀྱི་རིལ་བུ་བྱ་སྟེ་མི་མཉམ་
[111a]
[111a.1]པའི་ལྕགས་གསུམ་གྱིས་དཀྲིའོ། །དང་པོར་ཟངས་ཀྱིས་སོ། །དེ་ནས་དངུལ་གྱིས་སོ། །དེ་ནས་གསེར་གྱིས་སོ། །དེ་ནས་རིལ་བུ་ཟ་མ་ཏོག་ཏུ་བཅུག་སྟེ། བཅོམ་ལྡན་འདས་མའི་སྤྱན་སྔར་རིང་བསྲེལ་དང་བཅས་པའི་མཆོད་རྟེན་དུ་ཉིན་མཚན་དུ་སྨྱུང་
[111a.2]བར་གནས་པས་ཟླ་བ་གཟས་བཟུང་བ་ན་མཆོད་པ་དང་གཏོར་མའི་ཆོ་ག་བྱས་ནས་མདུན་དུ་བཞག་སྟེ་ཇི་སྲིད་ཁ་ཊ་ཁ་ཊ་ཞེས་སྒྲ་སྒྲོགས་པ་དེ་སྲིད་དུ་བཟླས་པར་བྱའོ། །དེ་ནས་གཅིག་ལུང་སྟོན་པའི་ལྷ་ལ་དབུལ་བར་བྱའོ། །གཞན་རྣམས་གཡོག་པོ་རྣམས་ལ་སྦྱིན་པར་
[111a.3]བྱའོ། །བླ་མའི་བླ་མར་གྱུར་པའི་ཕྱིར་སངས་རྒྱས་བཅོམ་ལྡན་འདས་ལ་དབུལ་བར་བྱའོ། །དེ་ནས་དེ་རྣམས་རིན་གྱིས་ཉོ་བར་བྱའོ། །གང་གང་གི་ཚེ་བདག་ཉིད་ཀྱི་ཁར་བཅུག་པས་མི་སྣང་བར་འགྱུར་རོ། །མཆོག་སྒྲོགས་པར་བལྟ་བར་བྱའོ། །ལོ་སྟོང་ཕྲག་
[111a.4]བཅུར་འཚོ་བར་འགྱུར་རོ། །གཟུགས་བརྙན་གྱི་མདུན་དུ་ཀ་དམ་པའི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་བྱ་སྟེ་གང་བསམས་པ་དེ་དབང་དུ་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ་སྨྱུང་བར་གནས་པས་ནཱ་ག་གེ་སར་གྱི་མེ་
[111a.5]ཏོག་སྟོང་ཕྲག་བརྒྱད་དབུལ་བར་བྱ་སྟེ་གོས་ཅུང་ཟད་རྙེད་དོ། །གཟུགས་བརྙན་གྱི་མདུན་དུ་སྣ་མའི་མེ་ཏོག་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྟོང་ཕྲག་བརྒྱད་དབུལ་བར་བྱའོ། །སེམས་ཅན་ཐམས་ཅད་དགའ་བར་འགྱུར་རོ། །འདི་ཁོ་ན་ཀུ་མུ་ད་རྣམས་
[111a.6]ཀྱིས་རྒྱལ་པོ་དགའ་བར་འགྱུར་རོ། །རྒྱལ་པོ་དབང་དུ་བྱེད་པ་ལ་ཐམས་ཅད་དུ་ཙནྡན་གྱི་ཕྱེ་མ་ལ་བཏགས་པས་ཟླ་བ་གཅིག་ཏུ་སྦྱིན་སྲེག་བྱ་སྟེ་རྒྱལ་པོ་དབང་དུ་འགྱུར་རོ། །བྲམ་ཟེ་དབང་དུ་བྱེད་པ་ལ་ཀུ་རུཎྜ་ཀིའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །རྗེ་རིགས་དབང་
[111a.7]དུ་བྱེད་པ་ལ་སཽ་གནྡྷི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །དམངས་རིགས་དབང་དུ་བྱེད་པ་ལ་ཀིཾ་ཀ་ར་ཊའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །བུ་མོ་དབང་དུ་བྱེད་པ་ལ་ཡུ་ཐི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །ཞེས་པ་འདི་རྣམས་
[111b]
[111b.1]གཟུགས་བརྙན་གྱི་མདུན་དུ་བེ་ཀངྐ་ཏའི་ཡམ་ཤིང་གི་མེ་ལ་སྦྱིན་སྲེག་བྱའོ། །ཡུགས་ས་མོ་ལ་བེ་ཀངྐ་ཏའི་ཡམ་ཤིང་མར་གྱིས་བཏགས་པའི་སྦྱིན་སྲེག་བྱའོ། །རིང་བསྲེལ་དང་བཅས་པའི་མཆོད་རྟེན་དུ་གཟུགས་བརྙན་གྱི་སྤྱན་སྔར་ལན་བདུན་མངོན་པར་
[111b.2]བསྔགས་པའི་གི་ཝང་གིས་ཐིག་ལེ་བྱས་ནས་རྒྱལ་པོའི་ཁབ་ཏུ་འགྲོ་བར་བྱའོ། །ཐམས་ཅད་དགའ་བར་འགྱུར་རོ། །གདོང་ལ་བརྒྱད་བརྒྱར་ཡོངས་སུ་བཟླས་ནས་རྒྱལ་པོའི་ཁབ་ཏུ་འགྲོ་བར་བྱའོ། །ཐམས་ཅད་དགའ་བར་འགྱུར་རོ། །གཟུགས་བརྙན་གྱི་མདུན་
[111b.3]དུ་སྔོན་དུ་མྱུ་གུ་རྣམས་ལ་མར་གྱིས་བཏགས་པ་པ་ལཱ་ཤའི་མེ་ལ་སྦྱིན་སྲེག་བྱའོ། །མཚན་མོ་བདུན་གྱིས་ཕ་རོལ་ཞིང་བར་འགྱུར་རོ། །བདག་ཉིད་ཞི་བ་ལ་པ་ལཱ་ཤའི་མེ་ཉིད་ལ་ཐུན་གསུམ་དུ་མར་དང་ལྷན་ཅིག་པའི་འོ་མས་སྦྱིན་སྲེག་བྱའོ། །མཚན་མོ་བདུན་གྱིས་ཞི་བར་
[111b.4]འགྱུར་རོ། །གཟུགས་བརྙན་གྱི་མདུན་དུ་ཟངས་ཀྱི་སྣོད་དུ་མར་བཞག་ནས་ཉི་ཟླ་གཟས་བཟུང་བའི་དུས་སུ་གཏོར་མའི་ཆོ་ག་བྱས་ནས་བཟླས་པར་བྱའོ། །སྣོད་གཡོ་བར་བྱེད་དོ། །མར་ཡང་གྲུབ་པར་འགྱུར་རོ། །དཔྲལ་བར་ཐིག་ལེ་བྱའོ། །སྐྱེ་བོ་ཐམས་ཅད་
[111b.5]དགའ་བར་འགྱུར་རོ། །འཐུངས་ཤིག་ཡིད་གཞུངས་པར་འགྱུར་རོ། །ནུས་པ་བྱེད་པ་ལ་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་དངུལ་དང་ཟངས་ཀྱི་སྣོད་དུ་བ་ལས་བྱུང་བའི་མར་བཞག་ནས་ཆོ་གས་འབུམ་ཟློས་ཤིག །དེ་ནས་གཟས་ཟིན་པའི་དུས་སུ་བསྒྲུབ་
[111b.6]པར་བྱ་སྟེ་གྲུབ་པར་འགྱུར་རོ། །འཐུངས་ན་ནུས་པ་སྐྱེ་སྟེ་མགྱོགས་པ་དང་། ལྡིང་བ་དང་། མ་ཆོད་བ་ལ་སོགས་པ་ནུས་པར་འགྱུར་རོ། །མར་དེ་ཉིད་ཀྱིས་ལུས་ལ་མངོན་པར་བྱུགས་ནས་མེར་རབ་ཏུ་ཞུགས་ན་མི་འཚིག་གོ། །ཆུ་ལ་རབ་ཏུ་ཞུགས་ན་ཐམས་ཅད་ཆུ་ལ་
[111b.7]རྐང་པ་མི་འབྱིང་བར་འགྱུར་རོ། །ལག་པ་ལ་མངོན་པར་བྱུགས་ན་ལྕགས་ཚིག་པ་ཉམས་པར་བྱེད་དོ། །པདྨའི་རྩ་བ་ཟ་བར་བྱེད་ཅིང་གཟུགས་བརྙན་གྱི་མདུན་དུ་ལྡོང་རོས་བླངས་ནས་ལག་པ་ཁ་སྦྱར་བཞག་ནས་ཇི་སྲིད་གཟའ་ལས་གྲོལ་བ་དེ་སྲིད་དུ་བཟླས་པར་བྱའོ། །དེས་
[112a]
[112a.1]ཐིག་ལེ་བྱས་པས་སྲོག་ཆགས་ཐམས་ཅད་དགའ་བར་འགྱུར་རོ། །ཆོ་ག་འདི་ཉིད་ཀྱིས་མ་ཤ་གཅིག་ཁར་བཅུག་སྟེ་ཇི་སྲིད་མྱུ་གུ་བྱུང་བ་དེ་སྲིད་དུ་བཟླས་པར་བྱའོ། །མྱུ་གུའི་ཕྱེ་མས་དབང་དུ་བྱེད་དོ། །ཕ་རོལ་འགུགས་པ་ལ་མྱུ་གུས་རྣམ་པར་སྟང་བར་
[112a.2]བྱེད་དོ། །ལྡོང་རོས་སྒྲུབ་པར་འདོད་པས་གཟུགས་བརྙན་གྱི་མདུན་དུ་ཨ་ཤྭཏྠའི་འདབ་མར་བཞག་ནས་འབུམ་ཡོངས་སུ་བཟླས་པར་བྱའོ། །ཉི་ཟླ་གཟས་བཟུང་བ་ན་ཆོ་གས་བསྒྲུབ་པར་བྱ། གྲུབ་པ་ལ་ཐིག་ལེ་བྱས་ན་མི་སྣང་བར་འགྱུར་རོ། །ཚིམ་པར་བྱེད་པར་འདོད་
[112a.3]པས་འོ་མ་ཅན་གྱི་ཤིང་གི་ཡམ་ཤིང་གིས་མེ་རབ་ཏུ་སྦར་ནས་འོ་མ་ཅན་གྱི་ཤིང་གི་ཡམ་ཤིང་ཞོ་དང་སྦྲང་རྩི་དང་མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་རིག་པ་དང་བཅས་པ་ཚིམ་པར་འགྱུར་རོ། །གང་གཅིག་ཏུ་མཉམ་པའི་གནས་གང་དུ་ཚངས་པའི་
[112a.4]སྲིན་པོ་འམ་གཞན་སེམས་ཅན་གང་ལ་ལ་སོ་སོར་གནས་པ་དེར་སོང་ནས་འབུམ་ཟློས་ཤིག་དེས་འདིར་འགྲུབ་པར་འགྱུར་རོ། །གཏེར་སྩོལ་བར་བྱེད་དོ། །འོ་མ་དང་ནས་ཟན་བཟའ་ཞིང་རིང་བསྲེལ་དང་བཅས་པའི་མཆོད་རྟེན་རས་རིས་བཞུགས་སུ་གསོལ་ནས་ལོ་གཅིག་
[112a.5]བཟླས་སོ། །དེ་ནས་ནག་པོའི་བརྒྱད་པའམ་བཅུ་གཅིག་པ་ལ་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ནས་གཏོར་མ་དབུལ་བར་བྱའོ། །གནོད་སྦྱིན་རྣམས་ལ་གནོད་སྦྱིན་གྱི་གཏོར་མ་སྲན་ཚོད་དང་། ཀ་ཀ་མོ་ཊི་ཀ་དང་། ཞོ་དང་། ཆུར་བ་དང་། འཁུར་བ་ཅན་
[112a.6]སོ་ཁ་བ་དྷི་ལ་སོགས་པ་ཕྱི་རོལ་དུ་འབྱུང་པོ་ཐམས་ཅད་པའི་གཏོར་མ་ཕུལ་ནས་རས་རིས་ཀྱི་སྤྱན་སྔར་འོ་མ་ཅན་གྱི་ཡམ་ཤིང་གི་མེ་ལ་འོ་མའི་ཤིང་གི་ཡམ་ཤིང་གི་ཁྲུ་གང་གི་ཚད་ལ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་བྱའོ། །ཀུ་ཤའི་ཁྲེས་ལ་ཉེ་བར་
[112a.7]འདུག་སྟེ་ནོར་བྱིན་ཅིག་གནོད་སྦྱིན་འོང་བར་འགྱུར་རོ། །མདུན་དུ་གནས་པ་ལ་དྲིའི་ཆུས་མཆོད་ཡོན་དབུལ་བར་བྱའོ། །དེ་ནས་དེ་རྣམས་བདག་གིས་ཅི་བགྱི་བ་བརྗོད་པར་བྱའོ་ཞེས་སྟོན་པར་བྱེད་དོ། །གནོད་སྦྱིན་བདག་གི་བཀའ་སྒྲུབ་པར་གྱུར་ཅིག་དེ་བཞིན་དུ་གྱུར་ཅིག་ཅེས་བྱས་ན་
[112b]
[112b.1]མི་སྣང་བར་འགྱུར་རོ། །དེ་ནས་བརྒྱ་ཕྲག་དུ་མའི་འཁོར་སོ་སོ་ལ་ལྷའི་གཞལ་དུ་མེད་པའི་བཟའ་བ་སོ་སོར་སྩོལ་བར་བྱེད་དོ། །ལྷ་རྣམས་ཀྱིས་རིན་པོ་ཆེའི་ཅོད་པན་ལ་སོགས་པའི་རྒྱན་དང་། བཅུད་དང་བཅུད་ལེན་དང་། སྨན་རྣམས་རབ་ཏུ་སྩོལ་བར་བྱེད་དོ། །ཡང་
[112b.2]ན་གང་ཚོལ་བ་དེའོ། །གནས་གང་དུ་གནོད་སྦྱིན་མོ་རྣམས་ཀུན་ཏུ་གནས་པ་དེར་ས་ལམ་ལྷུང་བའི་བ་བྱུང་གིས་དཀྱིལ་འཁོར་བྱས་ནས་འབུམ་ཟློས་ཤིག །དེ་ནས་སེང་ལྡེང་གི་སོལ་བ་དུ་བ་མེད་པ་ལ་ཞོ་དང་སྦྲང་རྩི་དང་མར་གྱིས་བཏགས་པའི་གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་
[112b.3]སྲེག་བྱ་སྟེ་ཇི་སྲིད་ཐོ་རངས་ཀྱི་དུས་ལ་ཇི་ལྟར་མངོན་པར་འདོད་པའི་ལྷ་རྣམས་འོང་པར་བྱེད་པ་དེ་སྲིད་དུའོ། །ལྷན་ཅིག་མཆོག་སྩོལ་བར་བྱེད་དོ། །ཡང་ན་ལྷའི་སྨན་སྩོལ་བར་བྱེད་དོ། །ཟོས་ན་ཚེ་བསྐལ་པར་འགྱུར་རོ། །བཏུ་ཤཱཪྠི་དང་། དུར་བྷ་དང་། ཚེར་མ་རྣམས་
[112b.4]མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་བྱའོ། །གོས་རྙེད་དོ། །ཤུ་དག་ལ་སྟོང་ཕྲག་བརྒྱད་མངོན་པར་བསྔགས་པར་བྱས་ནས་ཁར་བཅུག་ན་ཐ་སྙད་འདོད་པ་སྨྲ་བའི་མཆོག་ཏུ་འགྱུར་རོ། །དྲི་ཞིམ་པོའི་ཏིལ་མར་ལ་ཡོངས་སུ་བཟླས་ནས་ཁལ་སྐུས་ཤིག །
[112b.5]རྒྱལ་པོའི་ཁབ་ཏུ་སྨྲ་བའི་མཆོག་ཏུ་འགྱུར་རོ། །མིག་སྨན་ལ་སྟོང་ཕྲག་བརྒྱད་མངོན་པར་བསྔགས་པ་བྱས་ནས་མིག་ལ་མིག་སྨན་དུ་བྱའོ། །ཐ་སྙད་རྣམས་ལ་སྨྲ་བའི་མཆོག་ཏུ་འགྱུར་རོ། །ཉི་ཟླ་གཟས་བཟུང་བ་ན་རྣ་བའི་མིག་སྨན་ཁར་བཅུག་ནས་ཇི་སྲིད་གྲོལ་བ་དེ་སྲིད་དུ་
[112b.6]བཟླས་པར་བྱའོ། །དེ་ནས་དེ་ལ་བསྲུང་བ་བྱས་ནས་ཡང་དག་པའི་ཆོ་གས་བཏགས་པར་བྱའོ། །སྟོང་ཕྲག་བརྒྱད་དུ་མངོན་པར་བསྔགས་པས་མིག་ལ་མིག་སྨན་དུ་བྱའོ། །མི་སྣང་བར་འགྱུར་རོ། །སེམས་ཅན་ཐམས་ཅད་ལའོ། །ར་ས་རིས་ཀྱི་སྤྱན་སྔར་འབུམ་སྦྱིན་སྲེག་
[112b.7]བྱའོ། །དཔལ་མོ་མཐོང་ངོ་། །གང་མཆོག་སྩོལ་བར་བྱེད་པའི་མཆོག་རྙེད་དོ། །མི་སྨྲ་བར་སློང་མོ་ཟ་བས་འབུམ་ཟློས་ཤིག །མི་སྣང་བར་འགྱུར་རོ། །རས་རིས་ཀྱི་སྤྱན་སྔར་ལག་པ་གཡོན་པ་ཁུ་ཚུར་བཅངས་ནས་འབུམ་ཟློས་ཤིག །དེ་ནས་གྲུབ་པར་འགྱུར་རོ། །
[113a]
[113a.1]ཁུ་ཚུར་བཅིངས་པས་མི་སྣང་བར་འགྱུར་ཏེ་བཀྲོས་པ་སྣང་བར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་ནམ་ཆུ་ཀླུང་གི་འགྲམ་དུ་རས་རིས་བཞུགས་སུ་གསོལ་ནས་པདྨ་འབུམ་གྱིས་སྦྱིན་སྲེག་བྱ་སྟེ་དཔལ་མོ་མཐོང་ངོ་། །མཱ་ཥས་དེ་བཞིན་དུ་མཆོག་སྩོལ་
[113a.2]བར་བྱེད་དོ། །ཆོ་ག་འདི་ཉིད་ཀྱིས་ཨུཏྤ་ལ་སྔོན་པོས་འབུམ་སྦྱིན་སྲེག་བྱ་སྟེ་གཏེར་མཐོང་ངོ་། །གུ་གུལ་གྱི་རིལ་བུས་འབུམ་སྦྱིན་སྲེག་བྱ་སྟེ་དོང་ཙེ་འབུམ་རྙེད་དོ། །དྲི་ཞིམ་པོའི་མེ་ཏོག་འབུམ་སྦྱིན་སྲེག་བྱ་སྟེ་གོས་བྱེ་བ་རྙེད་དོ། །གུ་གུལ་གྱི་བདུག་པ་བརྒྱད་བརྒྱས་ཡིད་ལ་
[113a.3]མངོན་པར་འདོད་པ་རྙེད་དོ། །རས་རིས་ཀྱི་སྤྱན་སྔར་ཉི་མ་སོ་སོར་ཡུངས་ཀར་སྟོང་ཕྲག་བརྒྱད་སྦྱིན་སྲེག་བྱ་སྟེ་ཉི་མ་གསུམ་ལ་དོང་ཙེ་ཉི་ཤུ་རྩ་ལྔ་རྙེད་དོ། །ཆོ་ག་འདི་ཉིད་ཀྱིས་མཚན་མོ་བདུན་དུ་སྦྱིན་སྲེག་བྱའོ། །དོང་ཙེ་ཡང་དག་པར་རྙེད་དོ། །ལན་ཚྭ་ལས་བྱུང་བའི་གཟུགས་
[113a.4]བརྙན་བྱས་ནས་གཏུབ་ཅིང་གཏུབ་ཅིང་སྦྱིན་སྲེག་བྱའོ། །འདོད་པའི་སྐྱེས་བུ་དང་བུད་མེད་དེ་དབང་དུ་འགྱུར་རོ། །བཞི་གས་ཀྱང་གོས་སོ། །ཡུངས་ཀར་ལ་མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་བྱའོ། །ཉི་མ་གསུམ་གྱིས་བགེགས་ཐམས་ཅད་ཉེ་བར་
[113a.5]ཞི་བར་བྱེད་དོ། །ཆུར་རྐང་པ་གཅིག་བཅུག་ནས་དེ་བཞིན་དུ་ཐང་ལ་སྟེ། ཇི་སྲིད་དུ་ཆུར་གནས་པའི་རྐང་པ་ཡང་བར་གྱུར་པ་དེ་སྲིད་དུ་བཟླས་པར་བྱའོ། །སྡིག་པ་ལས་གྲོལ་བར་འགྱུར་རོ། །ཨརྒའི་ཤིང་གིས་མེ་རབ་ཏུ་སྦར་ནས་སྐེ་ཚེ་སྟོང་ཕྲག་བརྒྱད་སྦྱིན་སྲེག་
[113a.6]བྱ་སྟེ་ཉི་མ་བདུན་གྱིས་ལས་ཀྱི་སྒྲིབ་པ་ཟད་པར་བྱེད་དོ། །ཚངས་མ་དང་། སླེ་ཏྲེས་དང་། ཤུ་དག་དང་། པི་པི་ལིང་གི་ཕྱེ་མ་ཆ་མཉམ་པར་བྱས་ནས་སྦྲང་རྩི་དང་ལྷན་ཅིག་པས་འཕགས་པ་འཇམ་དཔལ་གྱི་སྤྱན་སྔར་ལན་ཉི་ཤུ་རྩ་གཅིག་ཡོངས་སུ་བཟླས་ནས་ལྷག་པར་
[113a.7]བྱས་ཏེ་ཉི་མ་བདུན་ལ་དེ་བཞིན་དུ་ཡིད་གཞུངས་པར་འགྱུར་རོ། །ཉིན་མཚན་བདུན་ཕྲག་གཉིས་ཀྱིས་མཆོག་ཏུ་ཡང་ཡིད་གཞུངས་པར་འགྱུར་རོ། །ཟླ་བ་གཉིས་ཀྱི་སྦྱོར་བས་ཐོས་པ་འཛིན་པར་འགྱུར་རོ། །རས་རིས་ཀྱི་སྤྱན་སྔར་རམ་གཟུགས་བརྙན་གྱི་སྤྱན་སྔར་
[113b]
[113b.1]སྟོང་ཕྲག་བརྒྱད་བྱས་ནས་ཕྱིས་ཀློག་པར་བྱེད་དོ། །དེ་བཞིན་དུ་ཉི་མ་སོ་སོ་ལ་མི་སྨྲ་བར་བཟླས་པར་བྱའོ། །ཡིད་གཞུངས་པར་འགྱུར་རོ། །བཅིངས་པའམ་འགགས་པར་ཡང་རུང་སྟེ། བཟླས་པ་ཙམ་ཉིད་ཀྱིས་གྲོལ་ལོ། །ཆོམ་རྐུན་ལ་བལྟས་ནས་བཟླས་པས་ཆོམ་
[113b.2]རྐུན་གྱིས་མི་ཚུགས་སོ། །ཏིལ་མར་ལ་སྟོང་ཕྲག་བརྒྱད་མངོན་པར་བསྔགས་པར་བྱས་ནས་མགོ་ལ་སྐུས་ཤིག་སྐྱེ་བོ་ཐམས་ཅད་དགའ་བར་འགྱུར་རོ། །སངས་རྒྱས་བཅོམ་ལྡན་འདས་ཀྱི་སྤྱན་སྔར་དཀྱིལ་འཁོར་ཉེ་བར་བྱུགས་པ་བྱས་ནས་མེ་ཏོག་གཅལ་དུ་བཀྲམ་སྟེ་
[113b.3]ཁྱོར་བའི་ཆུ་ལ་ལན་བདུན་མངོན་པར་བསྔགས་པར་བྱས་ནས་བཏུང་བར་བྱའོ། །ཉི་མ་བདུན་གྱིས་ཡིད་གཞུངས་པར་འགྱུར་རོ། །སྔོན་གྱི་ཚིག་བླ་དགས་ཉམས་པར་བྱེད་དོ། །ཚངས་མའི་ཁུ་བ་ཞོ་གང་དང་། འོ་མ་ཞོ་གང་དང་། སྦྲང་རྩི་ཞོ་གང་ལ་བརྒྱད་བརྒྱར་ཡོངས་
[113b.4]སུ་བཟླས་ནས་ཉི་མ་རེ་རེ་བཏུང་བར་བྱ་སྟེ། ཇི་སྲིད་མཚན་མོ་ཉི་ཤུ་རྩ་གཅིག་གི་བར་དུའོ། །ཡིད་གཞུངས་པར་འགྱུར་ཞིང་། ལྔ་བརྒྱ་འཛིན་པར་བྱེད་པ་དང་། འཆང་བར་བྱེད་ཅིང་སྲུང་ངོ་། །ཆུ་ལ་ལན་བདུན་བཟླས་ནས་མགོ་བོར་བླུགས་པས་དཀྱིལ་འཁོར་བཅིང་
[113b.5]བའོ། །སེང་ལྡེང་གི་ཕུར་བུ་ལ་ལན་ཉི་ཤུ་རྩ་གཅིག་བཟླས་པ་དང་། གུ་གུལ་གྱི་བདུག་པས་སྟོན་པར་བྱེད་དོ། །དུག་གསོ་བ་ལ་ཆུ་གྲིས་སོ། །ལན་བདུན་བཟླས་པའི་ཡལ་འདབ་ཀྱིས་གདོན་འཇོམས་པར་བྱེད་དོ། །མེ་ཏོག་དཀར་པོའམ་གུ་གུལ་གྱི་བདུག་པས་
[113b.6]གདོན་གྱིས་ཟིན་པ་རྣམས་ལའོ། །ཁྲུས་སམ་སྲད་བུས་བདག་ཉིད་འཆིང་བའོ། །ཡུངས་ཀར་དཀར་པོ་དང་ཏིལ་འདྲེས་པ་ལ་མར་གྱིས་བཏགས་པའི་སྦྱིན་སྲེག་མཚན་མོ་བྱ་སྟེ་མཆོག་སྦྱིན་པར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་དུ་ཟླ་བ་ཉ་ལ་དང་
[113b.7]པས་དཀྱིལ་འཁོར་ཉེ་བར་བྱུགས་ཏེ་བུམ་པ་གང་བ་བརྒྱད་དང་ཕྲེང་བ་བརྒྱད་དང་། ཨ་ག་རུ་དང་། ཏུ་རུ་ལྐ་དང་། ཙནྡན་དང་། ཀུན་ཏུ་རུ་ཀའི་བདུག་པ་སྲེག་ཅིང་བཟླས་པར་བྱའོ། །ལུས་ཀྱི་དངོས་གྲུབ་རབ་ཏུ་སྩོལ་ལོ། །རིང་བསྲེལ་དང་བཅས་པའི་མཆོད་རྟེན་
[114a]
[114a.1]དུ་འོ་མ་དང་ནས་ཟན་ཟ་ཞིང་ཇི་ལྟར་འབྱོར་པའི་མཆོད་པ་བྱས་ནས་སྟོང་ཕྲག་བརྒྱ་བཟླས་པར་བྱའོ། །རྨུགས་པར་བྱེད་པ་དང་། རྨོངས་པར་བྱེད་པ་ལ་སོགས་པའི་ལས་རྣམས་ནུས་པར་འགྱུར་རོ། །ཕྱེ་ཟ་ཞིང་ཆུ་ཀླུང་གི་ཆུར་ཞུགས་ནས་འབུམ་བཟླས་
[114a.2]པར་བྱའོ། །དབང་དུ་བྱེད་པ་དང་། མི་སྣང་བ་དང་། ལྡོང་རོས་ལ་སོགས་པས་སྒྲུབ་པ་རྣམས་ནུས་པར་འགྱུར་རོ། །ཀླུའི་གནས་སུ་ཀརྦཱ་པའི་བཏུས་པའི་སྦྱིན་སྲེག་བྱའོ། །ཀླུ་རྣམས་དབང་དུ་འགྱུར་རོ། །གང་ཚོལ་བ་དེ་རྙེད་དོ། །ལག་པ་གཡས་པའི་སོར་མོ་
[114a.3]ལ་སྲུང་བ་མངོན་པར་བསྔགས་པ་བྱས་ནས་རྒྱལ་པོའི་མཐར་ཟློས་ཤིག །དབང་དུ་འགྱུར་རོ། །ཆོ་ག་འདི་ཉིད་ཁོ་ནས་རྒྱལ་པོ་དང་། མ་ཧེ་དང་། སྟག་དང་། གཟིག་ལ་སོགས་པ་འཇིགས་པར་བྱེད་དོ། །ཏིལ་གྱི་སྦྱིན་སྲེག་གིས་རོ་ལྡན་མ་དབང་དུ་བྱེད་དོ། །ཤ་འཚོང་
[114a.4]བས་བདག་ཉིད་སྲུང་བ་དང་གཞན་སྲུང་བའོ། །ལན་བདུན་མངོན་པར་བསྔགས་པས་གཙུག་ཏོར་བཅིང་བའོ། །གཡུལ་དང་རྒྱལ་པོའི་ཕོ་བྲང་དུ་རྩོད་པ་ལ་བཟླས་པས་རྒྱལ་བར་འགྱུར་རོ། །ཆུས་མངོན་པར་དབང་སྐུར་བར་བྱེད་པར་འདོད་པས་རྩ་བ་དང་། 
[114a.5]ནག་པོ་ལ་སོགས་པ་མེད་པའི་བུམ་པ་བཞི་ཡལ་འདབ་ཀྱིས་ཁ་བརྒྱན་ཏེ་འབབ་ཆུ་དང་། དྲི་དང་ས་བོན་ཐམས་ཅད་བཅུག་ནས་སྟོང་ཕྲག་བརྒྱད་མངོན་པར་བསྔགས་པ་བྱས་ཏེ་ཆུ་དེས་བདག་ཉིད་ལ་མངོན་པར་དབང་བསྐུར་ན་བདག་བགེགས་དང་ལོག་པར་འདྲེན་པ་
[114a.6]ཐམས་ཅད་ལས་གྲོལ་ལོ། །སྐོམ་པ་ངང་རིམས་ལས་དྲིའི་ཆུ་ལ་བརྒྱད་བརྒྱར་མངོན་པར་བསྔགས་པ་བྱས་ནས་མངོན་པར་གཏོར་བར་བྱ་སྟེ་རང་གནས་སུ་འགྱུར་རོ། །རོ་ལངས་ལ་སང་ལྡེང་གི་ཕུར་བུས་བྱས་པའི་སྦྱོར་བས་རབ་ཏུ་འབད་པ་འཁྲུལ་འཁོར་ལེགས་པར་
[114a.7]བྱས་ནས་ཕྱོགས་བཞིར་སྐྱེས་དུ་ལག་ན་རལ་གྲི་ཐོགས་པ་བཞི་བཞག་སྟེ་སྟིང་གར་ཉེ་བར་འདུག་སྟེ་ལྕགས་ལས་བྱས་པའི་བླུགས་གཟར་གྱིས་ལྕགས་ཀྱི་བྱེ་མའི་སྦྱིན་སྲེག་བྱའོ། །འདིའི་ཁ་ནས་ལྕེ་ངེས་པར་འབྱུང་སྟེ་རལ་གྲི་རྣོན་པོས་བཅད་ནས་ཨུཏྤལ་སྔོན་པོ་དང་
[114b]
[114b.1]མཚུངས་པའི་རལ་གྲིར་འགྱུར་རོ། །དེ་བླངས་པས་འཁོར་དང་བཅས་པ་སྐྱེ་བར་འགྱུར་ཏེ་རིག་པ་འཛིན་པའི་རྒྱལ་པོར་འགྱུར་རོ། །ལོ་བྱེ་བ་ཕྲག་བཅུ་གཅིག་ཏུ་འཚོ་བར་བྱེད་དོ། །དུས་ལ་བབ་པ་དང་ལྷ་རྣམས་སུ་ཉེ་བར་སྐྱེ་བར་འགྱུར་རོ། །ལྕགས་ལས་བྱུང་
[114b.2]བའི་དཔྲལ་རིས་པུབ་པ་མཚན་ཉིད་དང་ལྡན་པ་བྱས་ནས་རས་རིས་ཀྱི་སྤྱན་སྔར་འབུམ་བཟླས་པར་བྱའོ། །མཚན་མོ་བདུན་དུ་ལྷག་པར་གནས་པ་བྱས་ནས་སྟོང་ཕྲག་རྫོགས་པའི་སྲེག་བླུགས་བྱ་སྟེ། དེ་ནས་ནག་པོའི་བཅུ་བཞི་ལ་མཚན་མོ་གསུམ་དུ་སྨྱུང་བར་གནས་
[114b.3]པས་མཆོད་པ་རྒྱ་ཆེན་པོ་བྱས་ཏེ་གཏོར་མའི་ཆོ་ག་བྱས་ནས་བསྲུང་བ་དང་། མཚམས་དང་། དཀྱིལ་འཁོར་བཅིང་བ་ལ་སོགས་པ་བྱས་ཏེ། འཕགས་པའི་དགེ་འདུན་ལ་ཇི་ལྟར་ནུས་པའི་སྟོན་མོ་བྱས་ནས་ཞབས་གཉིས་ལ་ཕྱག་བྱས་ཏེ་འཕགས་པའི་དགེ་འདུན་ལ་རྗེས་སུ་
[114b.4]གནང་བ་ཞུ་བར་བྱའོ། །རས་རིས་ཀྱི་སྤྱན་སྔར་ཡུངས་ཀར་གྱི་ཕུང་པོ་བྱས་ནས་དེ་ལ་གོང་ནས་གོང་དུ་བཟླས་པ་དབུལ་བར་བྱའོ། །གདོན་འཇུག་པ་ཐམས་ཅད་ལ་གུ་གུལ་གྱི་བདུག་པས་སོ། །དུས་མ་ཡིན་པའི་འཆི་བ་ཐམས་ཅད་རབ་ཏུ་ཞི་བར་བྱེད་དོ། །རླུང་དང་སྤྲིན་
[114b.5]ཐམས་ཅད་གནོན་པ་ལ་བཟླས་པས་སོ། །ཡུངས་ཀར་ལ་བཟླས་ནས་དེ་མནན་པས་ནམ་མཁར་གཏོར་བར་བྱ་སྟེ། ཆུ་རེངས་སོ། །སེང་ལྡེང་གི་ཕུར་བུ་ལ་ལན་བདུན་བཟླས་པས་ས་ལ་བརྐོ་བར་བྱའོ། །དགྲ་འམ་མཚོན་ཆ་ཐམས་ཅད་གནོན་པར་འགྱུར་རོ། །
[114b.6]འཐབ་པ་དང་། རྩོད་པ་དང་། འགྱེད་པ་རྣམས་ཐམས་ཅད་ལ་ཚོན་སྣ་ལྔ་པའི་སྲད་བུ་ལ་བརྒྱད་བརྒྱར་མངོན་པར་བསྔགས་པར་བྱས་ནས་གསང་གནས་སུ་གདགས་པར་བྱ་སྟེ། འཁྲུག་པ་དང་། འཐབ་པ་དང་། རྩོད་པ་དང་། འགྱེད་པ་རྣམས་རྣམ་པར་གནོན་
[114b.7]པར་འགྱུར་རོ། །དུག་ཐམས་ཅད་དང་སྔགས་རྣམས་ལ་ཆུ་ལ་ལན་བདུན་བཟླས་པས་སྦྱིན་སྲེག་བྱ་སྟེ་དུག་མེད་པར་འགྱུར་རོ། །ནོར་འདོད་པས་གཙང་མས་གོས་གཙང་མ་བགོས་ཏེ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་ཀུན་ཏུ་རུའི་བདུག་སྤོས་
[115a]
[115a.1]དབུལ་བར་བྱའོ། །རྨི་ལམ་དུ་དགེ་བ་དང་མི་དགེ་བ་སྟོན་པར་བྱེད་དོ། །སྟོང་ཕག་བདུན་བཟླས་པས་དངུལ་སྦྱིན་པར་བྱེད་དོ། །ཐམས་ཅད་དབྱེ་བ་ལ་ཐལ་བས་སོ། །ལོངས་སྤྱོད་དོན་དུ་གཉེར་བའི་ཆུ་ཀླུང་འདུས་པ་འམ་ལྟེང་ཀར་གཙང་མའི་ཕྱོགས་
[115a.2]སུ་རས་རིས་བཞུགས་སུ་གསོལ་ནས་བཟླས་པ་དང་སྦྱིན་སྲེག་བརྩམ་པར་བྱའོ། །པདྨ་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་འབུམ་བྱའོ། །ཡང་ན་འབུམ་ཕྲག་གཉིས་སོ། །དེ་ནས་འདོད་པ་ཐམས་ཅད་ཐོབ་པར་འགྱུར་རོ། །སྦྱིན་སྲེག་འབུམ་ཕྲག་
[115a.3]གསུམ་གྱིས་མི་སྣང་བར་འགྱུར་རོ། །སྦྱིན་སྲེག་འབུམ་ཕྲག་གསུམ་གྱིས་རྒྱལ་སྲིད་སོ་སོར་རྙེད་དོ། །སྦྱིན་སྲེག་འབུམ་ཕྲག་ཉི་ཤུ་རྩ་གཅིག་གིས་ནོར་གྱི་བདག་པོ་ཆེན་པོར་འགྱུར་རོ། །གང་བླངས་པ་དེ་རྙེད་དོ། །ནམ་མཁའ་ལ་འགྲོ་བ་དང་། མི་སྣང་བ་དང་། 
[115a.4]ཕུར་བུ་རབ་ཏུ་འཇུག་པ་ལ་སོགས་པ་བྱེད་དོ། །དུར་བྷ་ལ་མར་གྱིས་བཏགས་པ་འབུམ་བསྲེག་པར་བྱའོ། །ཉི་མ་བདུན་གྱིས་རྒྱས་པར་འགྱུར་རོ། །ཞོ་དང་སྦྲང་རྩི་མར་གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་བྱའོ། །མཚན་མོ་ཉི་ཤུ་རྩ་གཅིག་གིས་རྒྱས་
[115a.5]པར་འགྱུར་རོ། །དོང་ཙེ་སྟོང་རྙེད་དོ། །བུ་རམ་ལ་རབ་གཞག་པར་བྱ་སྟེ་དགྲ་ཐམས་ཅད་རེངས་པར་འགྱུར་རོ། །བ་བྱུང་གི་དཀྱིལ་འཁོར་བྱས་ནས་སྲད་བུ་གསང་བའི་དཀྱིལ་འཁོར་གྱི་དབུས་སུ་བཞག་སྟེ་གུ་གུལ་གྱི་བདུག་པ་ཕུལ་ནས་སྔགས་བཟླས་པར་བྱའོ། །
[115a.6]གལ་ཏེ་འཚོ་ན་སྲད་བུ་གར་བྱེད་དོ། །མི་འཚོ་ན་གར་མི་བྱེད་དོ། །བ་བྱུང་གི་དཀྱིལ་འཁོར་ཁྲུ་བཞི་པ་བྱས་ནས་མེ་ཏོག་དང་བདུག་པ་ཕུལ་ཏེ་དེར་གནས་པས་བཟླས་པ་བྱའོ། །དགྲ་རྣམས་ལ་ལན་བདུན་བདུན་ཡོངས་སུ་བཟླས་ནས་སའི་གནས་སུ་གདབ་བོ།། །།བྱད་
[115a.7]སྟེམས་ཐམས་ཅད་མེད་པར་འགྱུར་རོ། །ཕ་རོལ་གྱི་དམག་ཚོགས་ལ་དབྱུག་པ་ལ་ཡོངས་སུ་བཟླས་ནས་དེར་འཕང་བར་བྱ་སྟེ། གནོད་པ་མེད་པར་འགྱུར་རོ། །བརྗེད་བྱེད་འཇུག་པ་ལ་ཨ་པཱ་མརྒའི་ཡམ་ཤིང་གིས་མེ་སྦར་ནས་ཏིལ་ནག་པོ་དང་ཀར་བཱི་རའི་མེ་ཏོག་དཀར་
[115b]
[115b.1]པོ་སྲེག་པའི་སྦྱིན་སྲེག་བྱའོ། །བརྗེད་བྱེད་ཀྱི་གདོན་ཉམས་པར་བྱེད་དོ། །གདོན་ཐམས་ཅད་ལ་སྲད་བུ་ནག་པོ་བཅིང་བར་བྱའོ། །ཡེ་འདྲོག་དང་། འབྲས་དང་། ཕོལ་མིག་དང་། བཙོག་ཤུ་དང་། ཁྱི་རྔོ་གཅོད་པ་ལ་ས་དཀར་པོ་སྟེ་སེམས་ཅན་ཐམས་ཅད་ལ་གནོད་པ་
[115b.2]མེད་པར་འགྱུར་རོ། །ཉི་ཟླ་གཟས་བཟུང་བ་ན་སྨྱུང་བར་གནས་པ་བྱས་ནས་ཏིལ་མར་ལ་ཡོངས་སུ་བཟླས་ཏེ་ཏིལ་མར་གྱིས་གདོང་ལ་བསྐུས་ནས་དགྲའི་ཁྱིམ་དུ་འཇུག་པར་བྱ་སྟེ་བྱམས་པའི་སེམས་སུ་འགྱུར་རོ། །ཆོ་ག་འདི་ཉིད་ཀྱིས་སོ་སོར་འབྲང་བ་བརྒྱད་བརྒྱར་མངོན་པར་
[115b.3]བསྔགས་པར་བྱས་ནས་ལག་པ་ལ་བཅིངས་པས་གཡུལ་དུ་འཇུག་པར་བྱ་སྟེ་གཞན་གྱིས་མི་ཐུབ་པར་འགྱུར་རོ། །དུས་ཉིད་དུ་ལངས་ནས་རིང་བསྲེལ་དང་བཅས་པའི་མཆོད་རྟེན་དུ་དཀྱིལ་འཁོར་བྱས་ནས་ཆུ་ཁྱོར་བ་གསུམ་པོ་རེ་རེ་ལ་ལན་བདུན་ཡོངས་སུ་བཟླས་ནས་བཏུང་
[115b.4]བར་བྱའོ། །ཡིད་ཀྱིས་བརྗོད་པས་བཙོ་བར་བྱ་སྟེ་ཇི་སྲིད་དུ་ཚོས་ཀྱི་བར་དུའོ། །དེ་ནས་ཟས་ཁམ་དང་པོ་ལ་ལན་གསུམ་ཡོངས་སུ་བཟླས་ནས་དུས་མ་ཡིན་པར་བརྒྱད་བརྒྱར་བཟླས་པ་བྱས་ནས་དེ་གཞག་པར་བྱའོ། །ལས་ཀྱི་སྒྲིབ་པ་ཐམས་ཅད་རྣམ་པར་དག་པར་འགྱུར་
[115b.5]རོ། །ངག་ཀྱང་ཡོངས་སུ་དག་པར་འགྱུར་ཏེ་ཉི་མ་རེ་རེ་ལ་ཤ་ལོ་ཀ་བརྒྱ་འཛིན་པར་བྱེད་དོ། །དེ་བཞིན་དུ་ཉིན་མོ་བདུན་དུ་ཆུ་ལ་ལན་བདུན་བཟླས་པས་སོ། །ལྡོང་རོས་ཨ་ཤྭཏྠའི་འདབ་མའི་ནང་དུ་བཏུམས་པར་བྱས་ནས་རས་རིས་ཀྱི་སྤྱན་སྔར་ཇི་སྲིད་དངོས་གྲུབ་རྣམ་པ་
[115b.6]གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །གཟུགས་བརྙན་གྱི་སྤྱན་སྔར་ཨ་པཱ་མརྒའི་ཡམ་ཤིང་སྟོང་ཕྲག་བརྒྱད་ཀྱིས་སྦྱིན་སྲེག་བྱའོ། །རྒྱལ་པོ་རྒྱལ་པོའི་བློན་པོ་དང་བཅས་པ་དབང་དུ་འགྱུར་རོ། །འོ་མ་འཐུང་བའམ། ལོ་མ་ཟ་བ་གསོ་སྦྱོང་ཅན་གྱིས་རིང་བསྲེལ་
[115b.7]དང་བཅས་པའི་མཆོད་རྟེན་དུ་འབུམ་ཕྲག་གསུམ་ཟློས་ཤིག །དེ་ནས་ནག་པོའི་བརྒྱད་པའམ། ནག་པོའི་བཅུ་བཞི་པ་ལ་ཏིལ་ནག་པོ་སྟོང་ཕྲག་བརྒྱད་སྦྱིན་སྲེག་བྱའོ། །ཀཱ་ར་ཥཱ་པ་ཎ་སྟོང་རྙེད་དོ། །གཟུགས་བརྙན་གྱི་སྤྱན་སྔར་གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་སྲེག་
[116a]
[116a.1]གྱིས་ཤིག །གང་འདོད་པའི་སྐྱེས་པ་དང་བུད་མེད་དབང་དུ་འགྱུར་རོ། །གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་སྲེག་བྱོས་ཤིག །སྐྱེ་བོ་ཐམས་ཅད་དགའ་བར་འགྱུར་རོ། །ཡང་ན་རྒྱལ་པོའི་ཕོ་བྲང་དུ་ངག་འཛིན་པར་འགྱུར་རོ། །ཤུ་དག་ཁར་བཅུག་སྟེ་ཇི་
[116a.2]སྲིད་དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་བཟླས་པར་བྱའོ། །དྲོ་བཞིན་པ་ལ་དབང་དུ་བྱེད་དོ། །དུ་བ་འཐུལ་བཞིན་པ་ལ་མི་སྣང་བར་འགྱུར་རོ། །འབར་བས་ནམ་མཁའ་ལ་འགྲོ་བར་བྱེད་དོ། །རིང་བསྲེལ་དང་བཅས་པའི་མཆོད་རྟེན་ཏུ་རས་རིས་བཞུགས་ནས་
[116a.3]ནག་པོའི་བརྒྱད་པ་ནས་བརྩམས་ཏེ་པདྨ་འབུམ་སྦྱིན་སྲེག་བྱས་ན་རྒྱལ་པོ་དབང་དུ་འགྱུར་རོ། །ཙནྡན་དམར་པོ་ལས་བྱུང་བའི་སོར་བཅུ་དྲུག་པ་ལ་བཟོ་བོ་གསོ་སྦྱོང་ཅན་གྱིས་ཤིང་གི་དབྱུག་པ་བྱེད་དུ་གཞུག་གོ། །དེ་ནས་རས་རིས་ཀྱི་སྤྱན་སྔར་ཉིན་མཚན་སྨྱུང་བར་གནས་པས་
[116a.4]འབུམ་ཕྲག་གསུམ་བཟླས་པར་བྱའོ། །ཟླ་བ་ཉ་ལ་མཆོད་པ་རྒྱ་ཆེན་པོ་བྱས་ནས་ཤིང་གི་དབྱུག་པ་ལག་པ་གཡས་པས་བླངས་ཏེ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་བ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་སྨྲ་བར་བྱ་བ་འདོད་པ་ཐམས་ཅད་མྱུར་དུ་སྨྲ་བར་འགྱུར་རོ། །
[116a.5]དུ་བ་འཐུལ་བས་མི་སྣང་བར་འགྱུར་རོ། །འབར་བས་ནམ་མཁའ་ལ་འགྲོའོ། །རས་རིས་ལ་གོས་དཀར་པོས་ཀུན་ནས་གཡོགས་པར་བྱས་ནས་ཇི་སྲིད་དུ་འབར་བ་དེ་སྲིད་དུ་བཟླས་པར་བྱའོ། །འཁོར་སྟོང་དང་བཅས་པ་འཕུར་བར་བྱེད་དོ། །རས་རིས་ཀྱི་སྤྱན་སྔར་འོ་མ་དང་ནས་
[116a.6]ཟན་ཟ་ཞིང་མི་སྨྲ་བར་ཀུ་ཤ་བཏིང་བའི་མལ་སྟན་ལ་ཚེས་གཅིག་ནས་བརྩམས་ནས་ཇི་སྲིད་ཟླ་བ་ཉའི་བར་དུ་འབུམ་ཕྲག་བཅུ་དྲུག་བཟླས་པར་བྱའོ། །ཨུ་དུམ་བཱ་རའི་ཡམ་ཤིང་གིས་སྟོང་ཕྲག་བརྒྱད་སྦྱིན་སྲེག་བྱ་སྟེ་ནད་ཐམས་ཅད་སེལ་བར་བྱེད་དོ། །དེ་ལ་ལྕགས་ལས་
[116a.7]བྱུང་བའི་པདྨ་སོར་དྲུག་པའམ། བརྒྱད་པ་བྱས་ནས་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་སུ་གསོལ་ནས་དུས་གསུམ་དུ་ཡོངས་སུ་བཟླས་པར་བྱའོ། །འབུམ་ཕྲག་ལྔ་བཟླས་པར་བྱ་སྟེ་ཕྱིས་མཆོད་པ་རྒྱ་ཆེན་པོ་བྱས་ཏེ་མཚན་མོ་གསུམ་དུ་སྨྱུང་བར་གནས་
[116b]
[116b.1]པས་རས་རིས་ཀྱི་སྤྱན་སྔར་པདྨ་བཞག་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་བླངས་པ་ཙམ་གྱིས་འཁོར་དང་བཅས་པ་སྐྲ་ལི་ཞིང་འཁྱིལ་བར་འགྱུར་རོ། །ཡིད་ཀྱིས་བྱེ་བ་ཟློས་ཤིག་འགྲུབ་པར་འགྱུར་རོ། །གང་ཅུང་ཟད་བསམས་པ་མ་ཚང་བ་མེད་པར་
[116b.2]ཕུན་སུམ་ཚོགས་སོ། །ཕྱོགས་གང་དུ་འགྲོ་བ་དེར་བོང་བ་ལ་ལན་བདུན་བཟླས་པ་བྱས་ནས་འཕང་བར་བྱ་སྟེ་གདུག་པ་ཐམས་ཅད་གནོན་པར་འགྱུར་རོ། །གོས་ལ་མངོན་པར་བསྔགས་ནས་བགོ་བར་བྱ་སྟེ། བྱ་བ་རྩོམ་པ་ཐམས་ཅད་ལ་ཐོགས་པ་མེད་པར་འགྱུར་རོ། །
[116b.3]གདོང་ལ་ཀུན་ཏུ་བྱབས་ན་སྨྲ་བའི་མཆོག་ཏུ་འགྱུར་རོ། །དུག་རབ་ཏུ་ཉམས་པ་ལྡང་དུ་འཇུག་པར་བྱེད་དོ། །འབྱུང་པོའི་གདོན་གྲོལ་པར་བྱེད་དོ། །བགེགས་མཐུ་མེད་པར་བྱེད་དོ། །ཁྱིམ་དུ་རས་རིས་བཞུགས་སུ་བཅུག་ན་ཁྱིམ་གྱི་བདག་པོར་འགྱུར་རོ། །སོ་བའི་ཕུང་པོར་
[116b.4]བཞུགས་སུ་བཅུག་ན་སོ་བ་འཕེལ་བར་འགྱུར་རོ། །དེ་བཞིན་དུ་འདབ་མར་བཞུགས་སུ་འཇུག་པར་བྱེད་ན་དེའི་དངོས་གྲུབ་ཏུ་འགྱུར་རོ། །དེ་བཞིན་དུ་ཡོན་ཏན་བརྗོད་པ་གཞལ་དུ་མེད་པ་སྐྱེའོ། །དེ་ནས་ཞི་བ་ཅན་བྱེད་པར་འདོད་ན་ཞོ་དང་སྦྲང་རྩི་མར་གྱིས་བཏགས་པའི་
[116b.5]དྲི་ཞིམ་པོའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །མཆོག་ཏུ་ཞི་བར་འགྱུར་རོ། །རྒྱས་པ་ཅན་ལ་ཏིལ་དང་འབྲས་ཐུག་པོ་ཆེ་དང་། མོན་སྲན་སྡེའུ་དང་། མོན་སྲན་གྲེའུ་ལ་སོགས་པ་རྣམས་ཞོ་དང་སྦྲང་རྩི་དང་མར་གྱིས་བཏགས་པ་འོ་མ་ཅན་གྱི་ཤིང་གི་ཡམ་
[116b.6]ཤིང་གིས་མེ་རབ་ཏུ་སྦར་ནས་སྟོང་ཕྲག་བརྒྱད་སྦྱིན་སྲེག་གྱིས་ཤིག །མཆོག་ཏུ་རྒྱས་པར་འགྱུར་རོ། །རས་རིས་ཀྱིས་སམ་རས་རིས་མེད་པས་ཀྱང་རུང་སྟེ། གསོ་སྦྱོང་ཅན་གྱིས་སྐྱབས་གསུམ་ཡོངས་སུ་བཟུང་ནས་བྱང་ཆུབ་ཀྱི་སེམས་བསྐྱེད་དོ། །སྟོང་ཕྲག་བཅུ་བཟླས་
[116b.7]པར་བྱའོ། །དེ་ནས་ཟླ་བ་ཉ་ལ་ཟླ་བ་གཟས་བཟུང་བ་ན་འདོད་པ་ཅན་ཐམས་ཅད་ལ་གཏོར་མ་བྱིན་ནས་ཉིན་མཚན་དུ་སྨྱུང་བར་གནས་ཏེ་མཚན་ཐོག་ཐག་ཏུ་བཟླས་པར་བྱའོ། །དེ་ནས་ལས་ཐམས་ཅད་ནུས་པར་འགྱུར་རོ། །ཁྱད་པར་ཐམས་ཅད་རང་གིས་ལེན་པར་བྱེད་དོ། །ཀུན་ནས་
[117a]
[117a.1]བྱབས་པ་ཙམ་གྱིས་འཚོ་བར་བྱེད་དུ་འཇུག་གོ། །ཆུལ་ལན་བདུན་བཟླས་པས་བསྔགས་པར་གྱིས་ཤིག །ཀུན་ཏུ་མྱུར་བར་འཐུངས་ན་རང་གི་གནས་སུ་འགྱུར་རོ། །གདོན་དང་སྲོག་ཆགས་ལ་ཡུངས་ཀར་གྱི་སྦྱིན་སྲེག་སྟོང་གིས་ལྷ་མ་ཡིན་གྱི་ཕུག་གི་སྒོར་ད་ལྟར་
[117a.2]རབ་ཏུ་བཞག་ནས་ངེས་པར་གནས་པས་འབུམ་བཟླ་བར་བྱའོ། །ལྷ་མ་ཡིན་གྱི་བུ་མོ་ངེས་པར་སོང་ནས་རབ་ཏུ་འཇུག་པར་བྱེད་དོ། །དེར་རབ་ཏུ་གནས་པས་གང་ཚོལ་བ་དེ་རྙེད་དོ། །གང་དུ་འདོད་པ་དེར་ཀུན་ཏུ་གནས་སོ། །རྒྱ་མཚོའི་འགྲམ་དུ་རས་རིས་སོ་སོར་བཞུགས་ནས་རས་
[117a.3]རིས་ལ་འབུམ་བཟླས་པས་ཀླུའི་རྒྱལ་པོ་རྒྱ་མཚོ་ཡང་རང་གི་གནས་སུ་རྗེས་སུ་འཇུག་པར་བྱེད་དོ། །དེ་ལ་ཡིད་བཞིན་གྱི་ནོར་བུ་བཙལ་བར་བྱ་སྟེ། དེ་བླངས་ནས་འདོད་པ་ཐམས་ཅད་ལ་སྤྱོད་པར་འགྱུར་རོ། །དེ་བཞིན་གཤེགས་པའི་ཞིང་དུ་སྤྱོད་པར་འགྱུར་རོ། །བསྐལ་པར་
[117a.4]གནས་ཤིང་ཐོགས་པ་མེད་པར་འགྱུར་རོ། །གཞོན་ནུ་མས་བཀལ་བའི་སྐུད་པ་ལ་སྟོང་ཕྲག་བརྒྱད་མངོན་པར་བསྔགས་པ་བྱས་ནས་མདུད་པ་བྱེད་དོ། །བགེགས་དང་ལོག་པར་འདྲེན་པ་ཐམས་ཅད་བཅིངས་པར་འགྱུར་རོ། །ཆུ་ཀླུང་ངམ། ཆུ་གླིང་དུ་བསོད་སྙོམས་ཟ་ཞིང་
[117a.5]འབུམ་ཕྲག་གསུམ་བཟླས་པར་བྱའོ། །མི་སྣང་བར་འགྱུར་རོ། །ཙྭ་རུ་ཟ་ཞིང་ཆུ་ཀླུང་འདུས་པར་འབུམ་ཟློས་ཤིག །མི་སྣང་བར་འགྱུར་རོ། །མི་སྣང་བ་ཐམས་ཅད་ཀྱི་མངའ་བདག་ཏུ་འགྱུར་རོ། །ཡང་དག་པར་སྡོམ་པས་ལྷུང་བཟེད་ལག་པ་གཡས་པས་བླངས་ཏེ་
[117a.6]སྐྱིལ་མོ་ཀྲུང་གིས་ཉེ་བར་འདུག་ལ་རས་རིས་ཀྱི་སྤྱན་སྔར་ཇི་སྲིད་འབར་བར་གྱུར་པ་དེ་སྲིད་དུ་བཟླས་པར་བྱའོ། །རིག་པ་འཛིན་པར་འགྱུར་རོ། །བསྐལ་པར་གནས་ཤིང་རིག་པ་འཛིན་པའི་ཚོགས་ཐམས་ཅད་ཀྱིས་ཕྱག་བྱས་པར་འགྱུར་རོ། །ལྷུང་བཟེད་དང་འཁར་
[117a.7]གསིལ་ལ་སོགས་པ་རྣམས་ལ་ཆོ་ག་འདི་ཉིད་ཀྱིས་སོ། །ཉི་ཟླ་གཟས་བཟུང་བ་ན་དགེ་སློང་གིས་བསྒྲུབ་པར་བྱ་སྟེ་ཐམས་ཅད་འདི་ཉིད་ཁོ་ནས་བྱ་སྟེ་བསྐལ་པར་གནས་ཤིང་ཚངས་པར་སྤྱོད་ཅིང་ཐོགས་པ་མེད་པར་འགྲོ་བ་དང་ཇི་ལྟར་འདོད་པ་བཞིན་དུ་སྤྱོད་དོ། །བ་ལང་གི་
[117b]
[117b.1]གཅིན་དང་། ནས་ཟན་ཟ་ཞིང་འབུམ་ཕྲག་གསུམ་བཟླས་པར་བྱའོ། །ཡུལ་གྲུ་བརྒྱད་སོ་སོར་རྙེད་དོ། །པུ་སཱི་ལཱ་ཀའི་འདབ་མ་རྣམས་ཀྱིས་སྡིག་པ་དང་། སྡོམ་དང་། དུག་ཐམས་ཅད་འཇོམས་པར་བྱེད་དོ། །འབུམ་ཕྲག་གཉིས་བཟླས་པས་སྦྲུལ་གྱིས་འཆི་བའི་དུས་
[117b.2]ཀུན་ཏུ་འཇོམས་པར་བྱེད་དོ། །སྣ་མའི་མེ་ཏོག་གི་གནས་སུ་འགྱུར་རོ། །མལླི་ཀ་དང་། ཨུཏྤལ་དང་། ཀུ་མུ་ད་དང་། སཽ་གནྡྷ་ཏི་ཀ་ལ་སོགས་པ་རྣམས་ཞོ་དང་སྦྲང་རྩི་དང་མར་གྱིས་བཏགས་ཏེ་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་གྱིས་ཤིག་རྒྱལ་པོ་དང་
[117b.3]རྒྱལ་པོའི་བློན་པོའམ། བྲམ་ཟེ་མདུན་ན་འདོན་ཡང་རུང་སྟེ་མཚན་མོ་བདུན་གྱིས་དབང་དུ་བྱེད་དོ། །རིག་པས་ཉམས་པ་ལ་གུར་གུམ་གྱིས་གྲོ་གའི་འདབ་མ་ལ་བྲིས་ནས། བཅོམ་ལྡན་འདས་ཀྱི་སྤྱན་སྔར་རིང་བསྲེལ་དང་བཅས་པའི་མཆོད་རྟེན་དུ་བརྒྱ་བཟླས་པར་བྱའོ། །ཐོ་
[117b.4]རངས་གང་བར་འགྱུར་རོ། །ཡུངས་ཀར་ལ་ལན་བདུན་བཟླས་པ་གྲོང་ངམ་གྲོང་ཁྱེར་དུ་ཐོར་ཅིག་དེར་སེམས་ཅན་རྣམས་ཤིང་བཞིན་དུ་གཉིད་ལོག་པར་བྱེད་དོ། །ཇི་སྲིད་ཉི་མ་འཆར་གྱི་བར་དུའོ། །བུད་མེད་དམ་སྐྱེས་པ་ཡང་རུང་སྟེ་དབང་དུ་བྱེད་པར་འདོད་ན་ཕྱོགས་གང་ན་
[117b.5]དེའི་ཁྱིམ་ཡོད་པའི་ཕྱོགས་དེར་ཁ་བལྟས་ཏེ་མཚན་མོ་སྟོང་ཕྲག་བརྒྱད་ཡོངས་སུ་བཟླས་ན་རྨི་ལམ་དུ་མཐོང་བ་སྦྱིན་ཞིང་ཉི་མ་བདུན་གྱིས་དབང་དུ་འགྱུར་རོ། །ཆུ་ལ་ལན་བདུན་བཟླས་པས་མཆེ་བ་ཅན་ཐམས་ཅད་ཀྱི་མཆུ་བཅིང་བར་བྱེད་དོ། །གཏེར་བཅིང་བར་བྱེད་དོ། །
[117b.6]གཏེར་བཅིང་བ་ལ་ཡང་སེང་ལྡེང་གི་ཕུར་པ་ལ་ལན་ཉི་ཤུ་རྩ་གཅིག་བཟླས་ནས་གཏེར་གྱི་གནས་སུ་གྲྭ་བཞི་གདབ་བོ། །གཏེར་བཅིང་བ་བྱས་པར་འགྱུར་རོ། །ཁྱོར་བའི་ཆུ་ལ་ལན་བདུན་མངོན་པར་བསྔགས་པ་བྱས་ནས་ཆུ་ལ་གཏོར་ན་གཏུམ་པོ་རྣམས་ཀྱིས་ཉ་འཇོམས་པར་
[117b.7]མི་ནུས་སོ། །སེ་ཕ་ལི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག་མི་སྣང་བར་བྱེད་དོ། །རྟའི་སྦངས་ལ་ལན་བདུན་བཟླས་པས་བདུག་པ་སྦྱིན་པར་བྱེད་དོ། །སྦལ་པ་འཇོམས་སོ། །མེ་ཏོག་གམ་འབྲས་བུས་ཀྱང་རུང་སྟེ་ལན་བདུན་བཟླས་པས་སྦྲང་བུ་འཇོམས་སོ། །
[118a]
[118a.1]དབང་དུ་བྱེད་པ་ལ་རྒྱལ་པོའི་སྒོར་སོ་ཤིང་ཟ་བ་ལ་སོ་ཤིང་སྦྱིན་པ་དང་། འབྲས་བུ་སྦྱིན་པ་དང་། དྲི་སྦྱིན་པའོ། །ས་གཞི་བཅིང་བ་དང་། ཆོམ་རྐུན་བཅིང་བ་དང་། མཆེ་བ་ཅན་ཐམས་ཅད་རེངས་པ་དང་། གཏན་པ་གཅོག་པ་དང་། མེ་རེངས་པ་དང་། 
[118a.2]དུག་འདྲེན་པ་དང་། དུག་འཕོ་བ་དང་། དུག་བཅིང་བ་དང་། འབྱུང་པོ་དབང་དུ་བྱེད་པ་དང་། མཁའ་འགྲོ་མའི་གདོན་ལས་དགྲོལ་བ་དང་། རིམས་མངག་པ་དང་། བདག་ཉིད་སྲུང་བ་དང་། གཞན་སྲུང་བ་དང་། རོ་ལངས་སློང་བར་བྱེད་པ་དང་། ཕུག་ཏུ་འཇུག་པར་བྱེད་པ་དང་། 
[118a.3]མཚམས་བཅིང་བ་རྣམས་ལ་ཡང་བཟླས་པ་ཙམ་གྱིས་སོ། །མི་སྣང་བར་འདོད་པས་ཤིང་ཤ་ཏཱ་བ་རིའི་རྩ་བ་ལ་སྟོང་མངོན་པར་བསྔགས་པ་བྱས་ན་ལག་པས་ཆིངས་ཤིག་མི་སྣང་བར་འགྱུར་རོ། །རས་རིས་ཀྱི་སྤྱན་སྔར་བཟླས་པ་བྱས་ནས་ཕྱི་ནས་མེ་ཏོག་བརྒྱད་པ་དཔའ་བོའི་རིན་གྱིས་
[118a.4]ཉོས་པ་བླངས་ཏེ། ཞོ་དང་སྦྲང་རྩི་དང་མར་གྱིས་བཏགས་པའི་སྦྱིན་སྲེག་བྱའོ། །ཇི་སྲིད་རྩ་བའི་རིན་གྱི་ཚད་དུ་བྱས་པས་བརྒྱ་འགྱུར་གྱི་རིན་རྙེད་དོ། །དེ་ནས་ཟླ་བ་གཟས་བཟུང་བ་ན་བྱང་ཆུབ་ཤིང་གི་འོག་ཏུ་དྲི་དང་མེ་ཏོག་དང་། བདུག་པས་མཆོད་པ་བྱས་ནས་ལྡོང་རོས་སྲང་གཅིག་
[118a.5]བླངས་ཏེ། ཨ་ཤྭཏྠའི་འདབ་མ་བདུན་གྱི་སྟེང་དུ་བཞག་ནས་ལུས་རྣམ་པར་བཅོམ་ནས་གཞག་པར་བྱ་སྟེ་སྐད་ཅིག་དེ་ཉིད་ལ་དེ་སྐྱེ་སྟེ་རིག་པ་འཛིན་པར་འགྱུར་རོ། །ལྷ་དང་། ཀླུ་དང་གནོད་སྦྱིན་ཐམས་ཅད་ལ་ཐོགས་པ་མེད་པར་འགྱུར་རོ། །ལྷའི་རྣ་བ་དང་ཡིད་ལྟར་མགྱོགས་པ་དང་། 
[118a.6]ཉི་མ་འཆར་ཀའི་མདོག་ཅན་རིག་པ་འཛིན་པ་ཐམས་ཅད་ཀྱིས་མང་དུ་འདོད་པར་འགྱུར་རོ། །རིག་པ་འཛིན་པ་བརྒྱ་ཕྲག་གིས་ཡོངས་སུ་བསྐོར་བར་འགྱུར་རོ། །གི་ཝང་སྒྲུབ་པར་འདོད་པས་འོ་མ་དང་ནས་ཟན་ཟ་ཞིང་འབུམ་བཟླས་པར་བྱའོ། །ཟླ་བ་གཟས་བཟུང་བ་ན་ལོ་མ་བདུན་
[118a.7]པའི་འདབ་མའི་སྟེང་དུ་བྱིན་ནས་རིང་བསྲེལ་དང་བཅས་པའི་མཆོད་རྟེན་དུ་གི་ཝང་རྣམ་པར་དོར་ནས་ཇི་སྐད་གསུངས་པའི་ཆོ་གས་བསྒྲུབ་པར་བྱའོ། །ཇི་སྲིད་འབར་བར་གྱུར་པར་རོ། །ཐིག་ལེ་བྱས་ན་རྒྱན་གྱིས་བརྒྱན་པའི་རིག་པ་འཛིན་པ་འདོད་པའི་གཟུགས་ཅན་དུ་འགྱུར་རོ། །
[118b]
[118b.1]ལོ་སྟོང་དུ་འཚོ་བར་འགྱུར་རོ། །མིག་སྨན་གྲུབ་པར་འདོད་པས། སོ་སོ་བཱི་རཱ་མ་ན་སྲང་གཅིག་བླངས་ནས་མེས་གདུངས་བཟང་པོར་བྱས་ནས་མིག་སྨན་གྱི་ལས་རྣམས་རྟོགས་པར་བྱ་སྟེ། ཟླ་བ་གཟས་བཟུང་བ་ན་ཆུར་རབ་ཏུ་ཞུགས་ནས་ཇི་སྲིད་གྲུལ་བུམ་དུ་གྱུར་པ་དེ་སྲིད་དུ་
[118b.2]བཟླས་པར་བྱའོ། །སྐད་ཅིག་ལ་བཅག་པ་ཙམ་གྱིས་གཟི་བརྗིད་དང་ལྡན་པའི་རིག་པ་འཛིན་པ་རྒྱན་ཐམས་ཅད་ཀྱིས་རྣམ་པར་བརྒྱན་པ་རྣ་རྒྱན་དང་ཅོད་པན་འཆང་བའི་རིག་པ་འཛིན་པ་རྣམས་ཀྱིས་མི་གནོད་པར་འགྱུར་ཞིང་འཁོར་དང་བཅས་པ་འཕུར་བར་བྱེད་དོ། །ལོ་སྟོང་
[118b.3]ཕྲག་ལྔར་འཚོ་བར་བྱེད་དོ། །པདྨ་འམ་ཨུཏྤལ་འབུམ་སྦྱིན་སྲེག་བྱའོ། །གསེར་སྟོང་སོ་སོར་རྙེད་དོ། །པ་ལཱ་ཤའི་ཡམ་ཤིང་འབུམ་སྦྱིན་སྲེག་བྱའོ། །གསེར་སྟོང་རྙེད་དོ། །མཚན་མོ་གསུམ་དུ་སྨྱུང་བར་གནས་པས་འོ་མ་དང་ནས་ཟན་ཟ་ཞིང་བསྒྲུབ་པར་བྱ་སྟེ། རྒྱལ་པོ་
[118b.4]དབང་དུ་བྱེད་དོ། །འོ་མ་ཅན་གྱི་ཤིང་གི་ཡམ་ཤིང་གིས་མེ་རབ་ཏུ་སྦར་ནས་ཉི་མ་བདུན་དུ་ཡུངས་ཀར་དཀར་པོ་ལ་ཞོ་དང་། སྦྲང་རྩི་དང་མར་གྱིས་བཏགས་པ་ཉི་མ་བདུན་ནམ། བདུན་གཉིས་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་གྱིས་ཤིག །ལྷག་པར་རྟོགས་པ་དབང་དུ་
[118b.5]འོང་ངོ་། །རྒྱལ་པོའི་བློན་པོ་དབང་དུ་བྱེད་པ་ལ་ཨརྒའི་ཤིང་གིས་མེ་རབ་ཏུ་སྦར་ནས་ཉི་མ་བདུན་དུ་ཡུངས་ཀར་རྒྱལ་པོའི་སྦྱིན་སྲེག་བྱས་ནས་དབང་དུ་འགྱུར་རོ། །རིགས་བཞི་དབང་དུ་བྱེད་པ་ལ་རས་རིས་ཀྱི་སྤྱན་སྔར་ཉི་མ་བདུན་དུ་ཐུན་གསུམ་དུ་ཏིལ་ནག་པོ་དང་ཞོ་དང་སྦྲང་རྩི་དང་མར་
[118b.6]གྱིས་བཏགས་པའི་སྦྱིན་སྲེག་སྟོང་ཕྲག་བརྒྱད་གྱིས་ཤིག་སེམས་ཅན་ཐམས་ཅད་དབང་དུ་འགྱུར་རོ། །ཆོ་ག་འདི་ཉིད་ཀྱིས་ཏིལ་གྱི་སྦྱིན་སྲེག་གྱིས་ཤིག །སེམས་ཅན་ཐམས་ཅད་དབང་དུ་བྱེད་དོ། །ཨརྒའི་ཡམ་ཤིང་འབུམ་སྦྱིན་སྲེག་གྱིས་ཤིག་གསེར་སྲང་བརྒྱ་རྙེད་དོ། །ཤིང་པི་ནཱ་
[118b.7]ཀའི་སྦྱིན་སྲེག་གྱིས་ཤིག་སྐྱེ་བོ་ཐམས་ཅད་དགའ་བར་འགྱུར་རོ། །ཏཱམྦུ་ལའི་ཕྱེ་མ་འབུམ་སྦྱིན་སྲེག་གྱིས་ཤིག་ཅོད་པན་བཅིངས་པར་འགྱུར་རོ། །ཕྱག་གཡས་པས་མིག་ནད་སེལ་བར་བྱེད་དོ། །རིམས་ཀྱིས་བཏབ་པ་ལ་ཀུ་ཤས་ཕྱགས་པས་སོ། །གཞོན་ནུ་མས་བཀལ་བའི་
[119a]
[119a.1]སྲང་བུ་ལ་བརྒྱད་བརྒྱ་བཟླས་ཏེ་ཆིངས་ཤིག་སྐལ་བ་བཟང་པོར་འགྱུར་རོ། །ཨརྒའི་ཤིང་གིས་མེ་རབ་ཏུ་སྦར་ནས་ཏིལ་སྟོང་ཕྲག་བརྒྱ་སྦྱིན་སྲེག་གྱིས་ཤིག །བཟའ་བ་མི་ཟད་པ་འབྱུང་བར་འགྱུར་རོ། །འབྲུ་ཐམས་ཅད་གནས་གཅིག་ཏུ་བྱས་ནས་སྟོང་ཕྲག་བརྒྱ་སྦྱིན་
[119a.2]སྲེག་གྱིས་ཤིག །འབྲུ་ཐམས་ཅད་མི་ཟད་པར་འགྱུར་རོ། །ཤིང་ཝ་ཊ་འཆིང་བ་ཅན་གྱི་སྦྱིན་སྲེག་གྱིས་ཤིག །རྫས་ཟད་མི་ཤེས་པར་འགྱུར་རོ། །སྦྲང་རྩི་ཅན་གྱི་ཤིང་སྟོང་ཕྲག་བརྒྱ་སྦྱིན་སྲེག་གྱིས་ཤིག །ནོར་སྐྱེ་བར་འགྱུར་རོ། །ལྡོང་རོས་དང་། བ་བླ་དང་ཅུ་གང་གཅིག་ཏུ་
[119a.3]བྱས་ནས་རས་རིས་ཀྱི་སྤྱན་སྔར་སྟོང་ཕྲག་བརྒྱད་མངོན་པར་བསྔགས་པར་བྱ་སྟེ་བྱང་ཆུབ་ཤིང་གི་འདབ་མར་བཞག་ནས་ཟློས་ཤིག །དེ་ནས་དེས་གི་ཝང་གྲུབ་པར་འགྱུར་རོ། །བུད་མེད་དམ་སྐྱེས་པ་གང་ལ་བྱིན་པ་དེ་དབང་དུ་འགྱུར་རོ། །འབྲས་ཡོས་ཀྱི་སྲེག་བླུགས་སྟོང་ཕྲག་
[119a.4]བརྒྱད་སྦྱིན་སྲེག་གྱིས་ཤིག །ཇི་སྲིད་ཉི་མ་བདུན་གྱི་བར་དུའོ། །བགེགས་མེད་པར་འགྱུར་རོ། །རས་རིས་ཀྱི་སྤྱན་སྔར་དོང་ཀའི་མེ་ཏོག་འབུམ་སྦྱིན་སྲེག་གྱིས་ཤིག །རྣམ་པར་བཏགས་པའི་གོས་བྱེ་བ་བཅུ་གཉིས་རྙེད་དོ། །ཟན་དང་ཞོ་ལྷན་ཅིག་སྦྱིན་སྲེག་གྱིས་ཤིག །ཇི་སྲིད་
[119a.5]འཚོའི་བར་དུ་བཟའ་བ་མ་ཚང་བ་མེད་པ་ཉིད་དུ་འགྱུར་རོ། །མར་གྱི་སྲེག་བླུགས་སྟོང་ཕྲག་སྦྱིན་སྲེག་གྱིས་ཤིག །གྲོང་རྙེད་དོ། །བྱེ་བ་བཟླས་པས་འཁོར་བརྒྱ་དང་བཅས་པའི་རིག་པ་འཛིན་པར་འགྱུར་རོ། །བུད་མེད་དམ་སྐྱེས་པ་དབང་དུ་བྱེད་པར་འདོད་པས་གུ་གུལ་གྱི་རིལ་
[119a.6]བུ་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་སྦྱིན་སྲེག་བྱ་སྟེ་མིང་སྨོས་པ་དེ་དབང་དུ་འགྱུར་རོ། །ཤུ་དག་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་ཁར་བཅུག་ན་སྨྲ་བའི་མཆོག་ཏུ་འགྱུར་རོ། །ལམ་དུ་འབུམ་ཟློས་ཤིག་བཟའ་བ་དང་བཏུང་བ་ཞིམ་པོ་གང་བླངས་པ་རྙེད་དོ། །
[119a.7]འབུམ་སྦྱིན་སྲེག་གྱིས་ཤིག །དཔལ་དང་ལྡན་པར་འགྱུར་རོ། །ཏིལ་དང་འབྲས་ཐུག་པོ་ཆེ་རྣམས་མ་ཤ་དང་ལྷན་ཅིག་སྟོང་ཕྲག་བརྒྱ་སྦྱིན་སྲེག་གྱིས་ཤིག །གང་འདོད་པ་དེ་དབང་དུ་བྱེད་དོ། །སིནྡྷུ་པཱ་རའི་མེ་རབ་ཏུ་སྦར་ནས་བཙོས་པ་ཐམས་ཅད་ཀྱི་ཕུད་ཀྱི་སྦྱིན་སྲེག་གྱིས་ཤིག །
[119b]
[119b.1]ཇི་ལྟར་གྲུབ་པ་དང་། བཟའ་བ་ཟད་མི་ཤེས་པར་འགྱུར་རོ། །གང་འདོད་པའི་ཅོད་པན་བཅིངས་པ་རྙེད་དོ། །ནིམ་པའི་མེ་ཏོག་འབུམ་གྱིས་སྦྱིན་སྲེག་གྱིས་ཤིག །སྐྱེ་བོ་ཐམས་ཅད་དགའ་བར་འགྱུར་རོ། །མ་ཉམས་པའི་འབྲས་སཱ་ལུ་དང་ཐུག་པོ་ཆེ་རྣམས་སྦྱིན་སྲེག་གྱིས་
[119b.2]ཤིག །གྲོང་རྙེད་དོ། །མྱ་ངན་མེད་པའི་ཤིང་གིས་མེ་རབ་ཏུ་སྦར་ནས་ལྷའི་སྲེག་བླུགས་འབུམ་སྦྱིན་སྲེག་གྱིས་ཤིག །བུ་མོ་གང་དོན་དུ་གཉེར་བ་དེ་སོ་སོར་རྙེད་དོ། །རས་རིས་ཀྱི་སྤྱན་སྔར་ཨ་ག་རུའི་བདུག་པ་བསྲེགས་ཏེ་འབུམ་བཟླས་སོ། །དེ་ནས་ཡུལ་དེའི་རྒྱལ་པོ་
[119b.3]བཀའ་བསྒོ་བ་བྱེད་པར་འགྱུར་རོ། །སློང་མོ་ཟ་བའམ་ཙཱ་རུ་ཟ་བས་གསོ་སྦྱོང་ཅན་གྱིས་འབུམ་ཕྲག་ལྔ་བཟླས་པར་བྱ་སྟེ་སའི་རྒྱལ་སྲིད་སོ་སོར་རྙེད་དོ། །འོ་མ་དང་ནས་ཟན་ཟ་བར་གྱུར་པས་འབུམ་ཕྲག་བརྒྱད་བཟླས་ཏེ་པདྨ་དཀར་པོ་འབུམ་དབུལ་བར་བྱའོ། །ཀུན་ནས་
[119b.4]རྒྱལ་སྲིད་སོ་སོར་རྙེད་དོ། །དུར་བྷ་དང་བྱི་རུ་སྟོང་ཕྲག་བརྒྱར་སྦྱིན་སྲེག་བྱས་ན་ཚེ་རིང་པོར་འགྱུར་རོ། །ཡུངས་ཀར་དཀར་པོ་སྟོང་ཕྲག་བརྒྱར་སྦྱིན་སྲེག་གྱིས་ཤིག་ནད་ལས་གྲོལ་ལོ། །འོ་མའི་སྣོད་ཀྱིས་ཨ་མྲའི་འདབ་མ་སྟོང་ཕྲག་བརྒྱ་སྦྱིན་སྲེག་གྱིས་ཤིག །ནད་ཐམས་ཅད་
[119b.5]ལས་གྲོལ་བར་འགྱུར་རོ། །པྲི་ཡང་ཀུའི་སྙིང་པོ་ཚད་གང་ཡིན་པ་འབུམ་སྦྱིན་སྲེག་བྱེད་པ་ཚད་དེའི་དོང་ཙེ་རྙེད་དོ། །འོ་མའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག །ནད་གྲོལ་ལོ། །བཟའ་བ་དོན་དུ་གཉེར་ན་བཟའ་བའི་སྦྱིན་སྲེག་གྱིས་ཤིག །རིའི་རྩེ་མོར་འཛེགས་
[119b.6]ཏེ་སློང་མོ་ཟ་ཞིང་འབུམ་ཕྲག་གསུམ་བཟླས་པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་པས་ཨ་ཤྭཏྠའི་ཤིང་གིས་མེ་རབ་ཏུ་སྦར་ནས་ཏིལ་ལ་ཞོ་དང་སྦྲང་རྩི་དང་མར་གྱིས་བཏགས་པའི་མཚན་ཐོག་ཐག་ཏུ་སྦྱིན་སྲེག་གྱིས་ཤིག །རྒྱལ་པོར་འགྱུར་རོ། །ཏིལ་དང་མར་
[119b.7]གྱི་སྦྱིན་སྲེག་གིས་ཐམས་ཅད་སྒྲུབ་པར་བྱེད་དོ། །སྦྲང་རྩིའི་སྦྱིན་སྲེག་གྱིས་ཤིག །སྐྱེ་བོ་ཐམས་ཅད་དགའ་བར་འགྱུར་རོ། །མར་གྱི་སྦྱིན་སྲེག་གྱིས་ཤིག །གཟི་བརྗིད་དང་ལྡན་པར་འགྱུར་རོ། །འོ་མའི་སྦྱིན་སྲེག་གྱིས་ཤིག་ཞི་བར་འགྱུར་རོ། །ཞོའི་སྦྱིན་སྲེག་གྱིས་ཤིག །
[120a]
[120a.1]རྒྱས་པར་འགྱུར་རོ། །རིའི་རྩེ་མོར་རྟེན་ཅིང་འབྲེལ་པར་འབྱུང་བའི་སྙིང་པོ་ཅན་གྱི་མཆོད་རྟེན་རིང་བསྲེལ་དང་བཅས་པའི་མཆོད་རྟེན་དུ་བཞུགས་ནས་པདྨ་སྟོང་ཕྲག་བརྒྱ་ཕུལ་ཅིག །རྒྱལ་པོའམ། ཡུལ་གྱི་བདག་པོར་འགྱུར་རོ། །ལས་རྣམས་གྲུབ་པར་
[120a.2]མ་གྱུར་ན་ཡུལ་གྲུ་བརྒྱ་རྙེད་དོ། །རྒྱལ་པོ་དབང་དུ་བྱེད་པ་དང་། ཀུན་ནས་འཇུག་པར་བྱེད་པ་ལ་ཟླ་བ་གཟས་བཟུང་བ་ན་བ་སེར་སྐྱའི་མར་ཟངས་ཀྱི་སྣོད་དུ་འཇོག་ཏུ་བཅུག་ནས་ཟངས་ཀྱི་ཐུར་མ་ལ་ཇི་སྲིད་དངོས་གྲུབ་རྣམ་པ་གསུམ་དུ་གྱུར་གྱི་བར་དེ་སྲིད་དུ་བཟླས་པར་བྱའོ། །
[120a.3]ལྦུ་བ་འབྱུང་བཞིན་པ་ལ་ཐོས་པ་འཛིན་པར་འགྱུར་རོ། །དུ་བ་འཐུལ་བཞིན་པ་ལ་མི་སྣང་བར་འགྱུར་རོ། །འབར་བས་ནམ་མཁའ་ལ་འགྲོའོ། །སྔོན་སྤྱད་པ་བྱས་པས་དཀར་པོའི་ཚེས་གཅིག་ནས་བརྩམས་ཏེ་ཇི་སྲིད་ཟླ་བ་ཉའི་བར་དུ་མེ་ཏོག་གི་ཕུར་མ་དང་བླ་རེ་ཡོངས་སུ་
[120a.4]བྲེ་བ་བྱས་ནས་དྲི་ཞིམ་པོའི་དྲིས་མཐོ་གང་གི་ཚད་ཀྱི་དཀྱིལ་འཁོར་བྱས་ནས་རྣམ་པ་སྣ་ཚོགས་པའི་དྲི་དང་མེ་ཏོག་གིས་མཆོད་པ་བྱས་ནས་གཏོར་མ་དབུལ་ཞིང་མར་གྱི་མར་མེ་སྟོང་ཕྲག་བརྒྱད་དབུལ་བར་བྱའོ། །དེ་ནས་ཟླ་བ་ཉ་ལ་སྐྱིལ་མོ་ཀྲུང་གིས་ཉེ་བར་འདུག་སྟེ། ཇི་སྲིད་
[120a.5]གང་དུ་བ་གྷ་སྟ་ནི་ཏ་ཞེས་པའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །དེ་ནས་མྱུར་དུ་མཚན་མ་སྐྱེ་བར་འགྱུར་ཏེ། མེ་ཏོག་གི་ཆུན་པོ་གཡོ་བ་དང་། མར་མེའི་རྩེ་མོ་འཕེལ་བ་དང་། འོད་ཟེར་འབྱུང་བ་དང་། རས་རིས་འགུལ་བ་སྟེ། འདི་རྣམས་མཐོང་ནས་གང་སྒྲུབ་པར་
[120a.6]བྱེད་པ་དེ་འགྲུབ་སྟེ་སྡིག་པ་ཟད་པར་ཡང་འགྱུར་རོ། །ལྷ་དང་ཀླུ་དང་གནོད་སྦྱིན་དང་དྲི་ཟ་དང་ལྷ་མ་ཡིན་དང་ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་རྣམས་དབང་དུ་བྱེད་པར་འདོད་པས་རས་རིས་ཀྱི་སྤྱན་སྔར་མཚན་མོ་བདུན་དུ་ཐུན་གསུམ་དུ་སེང་
[120a.7]ལྡེང་གི་སོལ་བས་མེ་རབ་ཏུ་སྦར་ནས་ལན་ཚྭ་དང་ཏིལ་དང་ཡུངས་ཀར་རྣམས་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །ཆུ་དང་། ཐལ་བ་དང་། ཡུངས་ཀར་གང་ཡང་རུང་བ་ལ་སྟོང་ཕྲག་བརྒྱད་མངོན་
[120b]
[120b.1]པར་བསྔགས་པ་བྱས་ནས་ཕྱོགས་བཞིར་ཐོར་ཅིག །དཀྱིལ་འཁོར་བཅིང་བ་བྱས་པར་འགྱུར་རོ། །རས་རིས་ཀྱི་སྤྱན་སྔར་རྣམ་པ་སྣ་ཚོགས་པའི་གཏོར་མ་ཕུལ་ནས་མཆོད་པ་རྒྱ་ཆེན་པོ་བྱ་སྟེ་པདྨ་འདབ་མའི་གི་ཝང་བཞག་ནས་སྐྱིལ་ཀྲུང་གིས་ཉེ་བར་འདུག་སྟེ་ཇི་སྲིད་
[120b.2]དངོས་གྲུབ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །དྲི་གཞན་པ་ལས་སེམས་ཅན་ཐམས་ཅད་དུ་བྱེད་པ་དང་། ལོ་སྟོང་དུ་འཚོ་བར་བྱེད་དོ། །དྲོ་བཞིན་པ་ལ་ལོ་སྟོང་དུ་འཚོ་བར་བྱེད་ཅིང་དཔག་ཚད་སྟོང་ཕྲག་ཏུ་འགྲོ་ཞིང་དེ་ཉིད་དུ་འོང་བར་བྱེད་དོ། །གྲུབ་པ་
[120b.3]ཐམས་ཅད་ཀྱི་རྒྱལ་པོར་འགྱུར་ཞིང་ཡིད་ཀྱིས་བསྒྲུབ་པར་བྱ་བ་དང་། ཡིད་ཀྱིས་བཟའ་བ་སྐྱེད་པར་བྱེད་དོ། །དེ་ནས་འབར་བར་བྱེད་པ་ནི་ཉི་མ་འཆར་ཀའི་མདོག་ལྟར་སྣང་བ། ལོ་བརྒྱད་གཉིས་ལོན་པའི་རྣམ་པ། སྐྲ་ལི་ཞིང་ཚེ་བསྐལ་པར་གནས་པ་རིག་པ་འཛིན་
[120b.4]པ་བརྒྱ་སྟོང་ཕྲག་དུ་མས་ཡོངས་སུ་བསྐོར་ནས་གང་དུ་འདོད་པ་དེར་འགྲོ་བར་བྱེད་དོ། །སྔོན་སྤྱད་པ་བྱས་པས་རས་རིས་ཀྱི་སྤྱན་སྔར་ཆོ་འཕྲུལ་གྱི་ཟླ་བའི་ཕྱོགས་ལ་དུས་གསུམ་དུ་ཁྲུས་བྱ་ཞིང་གོས་ལན་གསུམ་བརྗེས་ཏེ་ཐུན་གསུམ་དུ་སྟོང་ཕྲག་བརྒྱད་བཟླས་སོ། །
[120b.5]ཇི་སྲིད་ཟླ་བ་ཉའི་བར་དུའོ། །མཐར་མཚན་མོ་གསུམ་དུ་སྨྱུང་བར་གནས་པས་སྣམ་སྦྱར་བསྒྲུབ་པར་བྱ་སྟེ་དྲི་ཐམས་ཅད་ཀྱིས་རབ་ཏུ་བྱུགས་ཏེ་མར་མེ་སྟོང་ཕྲག་བརྒྱད་སྦར་ནས་སྐྱིལ་མོ་ཀྲུང་གིས་འདུག་སྟེ་དྲི་རྣམས་ཀྱིས་དཀྱིལ་འཁོར་ཉེ་བར་བྱུགས་པ་བྱས་
[120b.6]ནས། དེའི་སྟེང་དུ་སྣམ་སྦྱར་བཞག་སྟེ་ལག་པ་གཡོན་པས་མནན་ནས་ཇི་སྲིད་དུ་འཕུར་བར་བྱེད་པ་དེ་སྲིད་དུ་བཟླས་པར་བྱའོ། །འཕྲལ་དུ་ཤིང་ཏ་ལའི་ཚང་དུ་འཕུར་བར་བྱེད་ཅིང་གནས་པ་ཚད་འདི་ཉིད་ཁོ་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
[120b.7]ཕྱག་བྱས་ནས་བླང་པར་བྱའོ། །བླངས་པ་ཙམ་གྱིས་རིག་པ་འཛིན་པར་འགྱུར་རོ། །ལྷ་དང་ཀླུ་དང་གནོད་སྦྱིན་དང་། ནམ་མཁའ་ལྡིང་དང་། ལྟོ་འཕྱེ་ཆེན་པོ་རྣམས་ཀྱིས་མདུན་དུ་བདར་ནས་ཕྱག་བྱས་པར་འགྱུར་ཞིང་ཅི་བགྱིར་ཡང་འགྱུར་རོ། །རྟག་ཏུ་སྣམ་སྦྱར་
[121a]
[121a.1]ལ་ཡོངས་སུ་བཟླས་པར་བྱེད་པ་ནི་དེའི་ཚེ་སེམས་བསྐྱེད་པས་གདུག་པའི་སེམས་དེ་ལས་ལྟུང་བར་བྱེད་དོ། །ཡིད་ཀྱིས་སླར་ཡོངས་སུ་བཟླས་པས་ལྡང་བར་བྱེད་དོ། །མར་སར་ལས་བྱུང་བའི་ནོར་བུ་བྱས་ནས་ཨ་ཤྭཏྠའི་འདབ་མ་བཞི་ལ་བཞག་སྟེ། 
[121a.2]ཇི་སྲིད་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །སོས་མ་རེག་པར་ཟོ་ཤིག་ཟོས་པ་ཙམ་གྱིས་གང་སེམས་པར་བྱེད་པ་དེ་ཐམས་ཅད་སྐྱེ་བར་འགྱུར་ཏེ། འདོད་པ་མང་པོ་དང་། སྐྱེས་བུ་བཅུའི་སྟོབས་དང་། ལོ་སྟོང་ཕྲག་བཅུར་འཚོ་བར་བྱེད་དོ། །སྔོན་སྤྱད་པ་
[121a.3]བྱས་པས་ཟླ་བ་ཉ་ལ་རས་རིས་ཀྱི་སྤྱན་སྔར་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་དུ་དྲི་དང་མེ་ཏོག་ལ་སོགས་པ་རྣམས་ཀྱིས་མཆོད་པ་བྱས་ནས་ཀུ་ཤ་ལས་བྱུང་བའི་རལ་གྲི་ལས་ཨ་ཤྭཏྠའི་འདབ་མ་བདུན་ལ་བཞག་ནས། ཁུ་ཚུར་
[121a.4]གྱི་མཛུབ་མོ་བླངས་ནས་ཇི་སྲིད་དུ་འཕྲོ་བར་བྱེད་པ་དེ་སྲིད་དུ་བཟླས་པར་བྱའོ། །དེ་བླངས་པས་ནམ་མཁའ་ལ་འགྲོ་བར་བྱེད་དོ། །སེམས་ཅན་ཐམས་ཅད་ལ་གནོད་པ་མེད་པར་འགྱུར་རོ། །ཐལ་བས་མེའི་ར་བའོ། །ཆུས་སམ་གསེག་མས་ཕྱོགས་བཅིང་བའོ། །རང་
[121a.5]བཞིན་ཅན་གྱི་མིག་སྨན་བླངས་ནས་ལན་ཉི་ཤུ་རྩ་གཅིག་བཟླས་པས་མིག་ལ་བསྐུ་བར་བྱ་སྟེ། སྐྱེ་བོ་ཐམས་ཅད་དགའ་བར་འགྱུར་རོ། །མིག་སྨན་དང་། རྒྱ་སྤོས་དང་། རུ་རྟ་དང་། ཤུ་དག་དང་། པདྨའི་གེ་སར་དང་། གི་ཝང་དང་། ནཱ་ག་གེ་སར་དང་། གླ་རྩི་
[121a.6]ལ་སྟོང་ཕྲག་བརྒྱད་མངོན་པར་བསྔགས་པས་ཀུན་བྱུགས་ཤིག་ཐམས་ཅད་དགའ་བར་འགྱུར་རོ། །ལན་ཚྭ་ལ་ལན་ཉི་ཤུ་རྩ་གཅིག་ཏུ་མངོན་པར་བསྔགས་པས་གང་གི་ཁྱིམ་དུ་མངོན་པར་ཕྱོགས་པས་འཐོར་བར་བྱེད་ན་ཉི་མ་བདུན་གྱིས་དེ་དབང་དུ་འགྱུར་རོ། །ཁྱོར་བའི་
[121a.7]ཆུ་ལ་ལན་བདུན་མངོན་པར་བསྔགས་པ་བྱས་ན་གང་གིས་ཁྲུས་དང་། འཐུང་བར་བྱེད་པ་དེ་དབང་དུ་འགྱུར་རོ། །བདག་གིས་མཐོང་བ་ལ་ཉི་ཤུ་རྩ་གཅིག་བཟླས་པས་ཇི་སྲིད་མཐོང་བ་དེ་དབང་དུ་བྱེད་དོ། །གུ་གུལ་གྱི་སྦྱིན་སྲེག་འབུམ་གྱིས་རྒྱལ་རིགས་སོ་སོར་རྙེད་དོ། །ཨུཏྤ་
[121b]
[121b.1]ལ་དང་། ཀུ་མུ་ད་དང་། པུཎྜ་རཱི་ཀ་ལ་སོགས་པ་རྣམས་འབུལ་བར་བྱེད་བཞིན་པས་ནི་གང་འདོད་པ་དེ་དབང་དུ་བྱེད་དོ། །ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་པས་མཚན་མ་གཅིག་པར་མཆོད་པ་བྱས་ནས་ལུས་ཀྱི་གཡས་སུ་ཙནྡན་དམར་
[121b.2]པོས་དཀྱིལ་འཁོར་ཉེ་བར་བྱུགས་ནས་ལག་པ་གཡས་པས་དཀྱིལ་འཁོར་མནན་ནས་འབོད་བཞིན་པའམ་ཇི་སྲིད་དཀྱིལ་འཁོར་ས་ནག་པོར་སྐྱེས་པ་དེ་སྲིད་དུ་བཟླས་པར་བྱའོ། །ལག་པ་གྲུབ་པར་འགྱུར་རོ། །ཁུ་ཚུར་བཅིངས་པས་མི་སྣང་བར་འགྱུར་རོ། །གཙུག་
[121b.3]པུད་སྒྲུབ་པ་ལ་དཀར་པོའི་ཚེས་གཅིག་ནས་བརྩམས་ནས་ཇི་སྲིད་མཚམས་སུ་གྱུར་པ་དེ་སྲིད་དུ་བཟླས་པར་བྱའོ། །དེ་ནས་གཙུག་པུད་ལ་བརྒྱད་བརྒྱར་མངོན་པར་བསྔགས་པ་བྱས་ནས་བསོད་སྙོམས་ལ་རྒྱུ་བ་ནི་ཇི་ལྟར་བསོད་སྙོམས་སྟེར་པ་བས་མཐོང་བ་དེའི་ཚེ་གྲུབ་པར་
[121b.4]འགྱུར་རོ། །ཉི་མ་དང་པོ་ལ་སློང་མོ་གཅིག་གོ། །དེ་བཞིན་དུ་ཉི་མ་བདུན་གྱི་བར་དུའོ། །བསོད་ནམས་དང་མི་ལྡན་པས་ཀྱང་འགྲུབ་པར་བྱེད་དོ། །ཟླ་བ་གཟས་བཟུང་བ་ན་འོ་མ་ལ་ཡོངས་སུ་བཟླས་ནས་འཐུངས་ཤིག་བཅུད་ཀྱིས་ལེན་ཆེན་པོར་འགྱུར་རོ། །བ་ཤ་ཀའི་
[121b.5]ཡམ་ཤིང་གི་སྲེག་བླུགས་བརྒྱས་གང་འདོད་པ་དེ་དབང་དུ་བྱེད་དོ། །རལ་གྲིལ་བརྒྱད་བརྒྱར་མངོན་པར་བསྔགས་ཏེ། ཕུག་གམ། ལྷའི་ཁྱིམ་གྱི་སྒོ་རུ་གཞག་པར་བྱའོ། །སྒོ་གླེགས་ལུགས་ལ་མངོན་པར་འདུད་པས་སྒོ་དབྱེ་བར་བྱེད་དོ། །ལན་ཅིག་བཟླས་
[121b.6]པས་བདག་ཉིད་སྲུང་བར་བྱེད་དོ། །འོ་མའི་སྲེག་བླུགས་ཀྱིས་བུད་མེད་དབང་དུ་འགྱུར་རོ། །ཡིད་ཀྱིས་གྲུབ་པའི་གསང་སྔགས་རྣམས་རེངས་པར་བྱེད་དོ། །གསང་སྔགས་ཐམས་ཅད་ཕྱེ་བར་བྱེད་དོ། །ལྷ་མ་ཡིན་གྱི་བུ་མོ་དབང་དུ་བྱེད་དོ། །དྲི་ཐམས་ཅད་ཀྱིས་
[121b.7]སྲེག་བླུགས་རྒྱལ་རིགས་ཀྱི་བུད་མེད་དབང་དུ་འགྱུར་རོ། །ལྷ་དེ་དྲི་མེད་ཀྱི་སྦྱིན་སྲེག་གིས་མུ་སྟེགས་ཀྱི་བརྟུལ་ཞུགས་པ་དང་། རབ་ཏུ་བྱུང་བ་དབང་དུ་འགྱུར་རོ། །སྙིང་ག་དང་། ལག་པ་བརྒྱར་བཞུགས་ནས་ཟློས་ཤིག །སྡིག་པ་ཐམས་ཅད་རབ་ཏུ་ཞི་བར་
[122a]
[122a.1]བྱེད་པ་དང་། སེམས་ཅན་ཐམས་ཅད་འགུགས་པར་བྱེད་དོ། །མགོ་ལ་ལག་པ་བཞག་ནས་བརྒྱད་བརྒྱར་ཟློས་ཤིག །སེམས་ཅན་རེངས་པར་བྱེད་པ་དང་། །སྡིག་པ་རབ་ཏུ་ཞི་བར་བྱེད་དོ། །བིལ་བ་ལ་ཡོངས་སུ་བཟླས་ནས་བྱིན་ན་སེམས་
[122a.2]ཅན་ཐམས་ཅད་འགུགས་པར་བྱེད་དོ། །ལྷའི་ལུས་ཀྱི་གཡས་སུ་དཔག་ཏུ་མེད་པ་བཟླས་པར་བྱའོ། །བུད་མེད་དང་སྐྱེས་པ་དང་། ཁྱེའུ་དང་རྒན་པོ་ཡང་དབང་དུ་འགྱུར་རོ། །ཐལ་བ་ལ་ལན་བདུན་མངོན་པར་བསྔགས་པས་གོ་ཆར་བྱའོ། །སེམས་ཅན་
[122a.3]ཐམས་ཅད་ཀྱིས་མི་ཕྱེད་དོ། །ཆུ་ལ་བརྒྱད་བརྒྱར་བཟླས་པས་ཡན་ལག་རྣམས་ལ་སྦྱིན་དུ་ཆུག་ཅིག་ནད་ཉེ་བར་ཞི་བར་འགྱུར་རོ། །ཉིན་མཚན་དུ་སྨྱུང་བར་གནས་པས་སེང་ལྡེང་ལ་རལ་གྲི་བྱས་ནས་ནག་པོའི་བཅུ་བཞི་ལ་བླངས་ནས་དུར་ཁྲོད་དུ་ཇི་སྲིད་འབར་བར་གྱུར་པ་དེ་
[122a.4]སྲིད་དུ་བཟླས་པར་བྱའོ། །བླངས་པ་དེས་ཐོགས་པ་མེད་པར་འགྲོ་བར་འགྱུར་རོ། །རལ་གྲིའི་རིག་པ་འཛིན་པ་སྐྲ་ལི་ཞིང་འཁྱིལ་པ་ཚེ་བསྐལ་པར་གནས་པ་རིག་པ་འཛིན་པ་ཐམས་ཅད་ཀྱིས་མང་དུ་འདོད་པར་འགྱུར་རོ། །ཡང་ན་ཉི་མ་དང་ཟླ་བ་གཟས་བཟུང་བ་ན་སྔོན་སྤྱད་
[122a.5]པ་བྱས་པས་ཐོ་རངས་ལངས་ནས་རས་རིས་ལ་མཆོད་པ་བྱས་ཏེ་སློང་མོའི་ཟས་ཟ་ཞིང་ཡོན་དང་བཅས་པས་དང་དངོས་གྲུབ་སྩལ་བར་བྱའོ། །དེ་ནས་ངག་གི་ལས་རབ་ཏུ་འགྲུབ་པར་འགྱུར་ཏེ། དཱུར་བ་དང་བྱེ་རུལ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་
[122a.6]སྲེག་གྱིས་ཤིག །འཆིང་བ་རྣམས་གྲོལ་བར་བྱེད་དོ། །བདག་ཉིད་མཆོག་ཏུ་བྱེད་པ་ལ་གི་ཝང་ལ་སྟོང་ཕྲག་བརྒྱད་བཟླས་པས་དཔྲལ་བར་ཐིག་ལེ་བྱས་ནས་རྒྱལ་པོའི་ཕོ་བྲང་དུ་ཕྱིན་ན་མཆོག་ཏུ་བསྔགས་པར་འགྱུར་རོ། །བླངས་པ་དང་བརྗོད་པ་ཡང་ངོ་། །བུ་མོ་དབང་དུ་
[122a.7]བྱེད་པ་ལ་སྣ་མའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །བུ་མོ་རྙེད་དོ། །འདི་ཉིད་ཀྱིས་རྣམ་པར་རྒྱས་པའི་བུད་མེད་རྙེད་དོ། །རིམས་ཐམས་ཅད་དང་། །གདོན་ཐམས་ཅད་དང་། ཕྱག་རྒྱ་ཐམས་ཅད་ཀྱང་ངག་དེས་བྱིན་པས་གྲོལ་བར་བྱེད་དོ། །དུག་
[122b]
[122b.1]ཐམས་ཅད་གསོ་བར་བྱེད་དོ། །གདོན་ལས་ཐར་བར་བྱེད་དོ། །ངག་ཉིད་ཀྱི་ལས་རྣམས་ནི་གླང་པོ་ཟློག་པར་བྱེད་དོ། །ཚེར་མ་ཟློག་པར་བྱེད་དོ། །ཆོམ་རྐུན་དང་དམག་སྡེ་རེངས་པར་བྱེད་པ་དང་། མཚོན་ཆ་རེངས་པར་བྱེད་པ་དང་། །ཤིང་རྟ་རེངས་པར་
[122b.2]བྱེད་པ་དང་། མེ་རེངས་པར་བྱེད་པ་དང་། གྲུ་རེངས་པར་བྱེད་པ་དང་། འགུགས་པར་བྱེད་པ་མཆེ་བ་ཅན་རྣམས་སམ་མཆེ་བ་མེད་པའང་རུང་སྟེ་འབེབས་པར་བྱེད་པ་དང་། ཤི་བ་སློང་བ་དང་། དེ་དང་རིམས་མངག་པར་བྱེད་པའོ། །འོ་མ་དང་ནས་ཟན་ཟ་ཞིང་
[122b.3]འབུམ་བཟླས་ཏེ་མཚན་མོ་གསུམ་དུ་སྨྱུང་བར་གནས་པས་གོས་གཙང་མ་བགོས་ཏེ་མཚན་མ་གཅིག་པར་ཀུ་ཤའི་སྟེང་དུ་བཞག་སྟེ། མཆོད་པ་ཆེན་པོ་བྱས་ནས་འབྱུང་པོ་ཐམས་ཅད་པའི་གཏོར་མ་བྱས་ཏེ་ལུས་ཀྱི་གཡས་སུ་གནས་པས། བ་བླ་དང་། ལྡོང་རོས་དང་། 
[122b.4]མིག་སྨན་དང་། བཙོད་དང་། གི་ཝང་རྣམས་གཅིག་ཏུ་བྱས་ནས་ཨ་ཤྭཏྠའི་འདབ་མའི་ནང་དུ་བཏུམས་ཏེ་ཇི་སྲིད་དངོས་གྲུབ་རྣམ་པ་གསུམ་གྱི་བར་དེ་སྲིད་དུ་བཟླས་པར་བྱའོ། །དྲོ་བར་བྱེད་པ་དང་། དུ་བ་འཐུལ་བ་དང་། འབར་བ་སྟེ་དྲོ་བཞིན་པ་ལ་རྐང་འཐུང་
[122b.5]ལ་སྤྱོད་པ་དང་། ལོ་སྟོང་ཕྲག་ལྔར་འཚོ་བར་བྱེད་དོ། །སེམས་ཅན་ཐམས་ཅད་དབང་དུ་བྱེད་དོ། །དུ་བ་འཐུལ་བཞིན་པ་ལ་མི་སྣང་བ་དང་། ཚེ་ལོ་བརྒྱ་ཕྲག་བཅུ་ཐུབ་བོ། །འབར་བས་རིག་པ་འཛིན་པ་ཐམས་ཅད་མངའ་བདག་གི་རིག་པ་འཛིན་པར་འགྱུར་རོ། །
[122b.6]བསྐལ་པའི་ཚེ་དང་། གོང་ནས་གོང་དུ་བཟླས་པ་འབུམ་གྱིས་ངག་མངོན་པར་ཤེས་པར་འགྱུར་རོ། །སྟེང་དང་འོག་དང་། ཕྱོགས་རྣམས་བཅིང་བ་དང་། ངེས་པར་ལེན་པ་དང་། ཚིག་དེ་ཡང་ཐོགས་པ་མེད་པར་འགྲོ་བར་འགྱུར་རོ། །དེ་ནས་རོ་ལངས་
[122b.7]སྒྲུབ་པར་འདོད་ན་རོ་ཡན་ལག་མ་ཉམས་པ་བླངས་ནས་དུར་ཁྲོད་དམ་ཤིང་གཅིག་གམ། ལམ་བཞི་མདོའམ། མཚན་མ་གཅིག་པར་ཡང་རུང་སྟེ་འབྱུང་པོ་ཐམས་ཅད་པ་ལ་གཏོར་མས་ཉེ་བར་མཆོད་ནས་ལྷ་ཆེན་པོའི་ལུས་ཀྱི་གཡས་སུ་དཀྱིལ་འཁོར་ཉེ་བར་བྱུག་
[123a]
[123a.1]ཏེ་གཏོར་མ་ཕུལ་ནས། ཁྲུས་དང་། རྒྱན་གྱིས་བརྒྱན་པར་བྱས་ནས། ཐལ་བས་དཀྱིལ་འཁོར་བྲིས་ཏེ། དེའི་དབུས་སུ་མགོ་བོ་ཤར་དུ་བསྟན་ལ་བཞག་ཅིང་རས་དཀར་པོས་ལུས་ལ་གཡོག་གོ། །གྲོགས་བཟང་པོས་ཕྱོགས་སྐྱོང་བར་
[123a.2]བྱེད་པ་གནས་སུ་བཅུག་ནས་དེའི་སྟེང་དུ་སྐྱིལ་ཀྲུང་བྱས་པ་ཉེ་བར་འདུག་སྟེ། དེའི་ཁར་ཏིལ་དང་། ཡུངས་ཀར་གྱིས་སྦྱིན་སྲེག་འདིའི་ཁ་ནས་ནོར་བུ་འབྱིན་པར་བྱེད་པའི་བར་དེ་སྲིད་དུ་བྱའོ། །ཁའི་ནོར་བུ་དེ་བླངས་པས་སྐྲ་ལི་ཞིང་འཁྱིལ་བ། ཉི་མ་འཆར་
[123a.3]ཀའི་མདོག་ཅན་གྱི་རིག་པ་འཛིན་པར་འགྱུར་ཏེ། གླང་པོ་ཆེ་སྟོང་གི་སྟོབས་དང་ལྡན་པ་འདོད་པའི་གཟུགས་ཅན། ལྷའི་གནས་སུ་འགྲོ་བར་བྱེད་པ་ཚེ་བསྐལ་པ་ཆེན་པོར་གནས་པ། གང་དུ་འདོད་པ་དེར་འགྲོ་བར་བྱེད་དོ། །རོ་ལངས་གཞན་ནི་ཆོ་ག་འདི་ཉིད་ཀྱིས་སྐྱེས་
[123a.4]བུའི་རོ་བླངས་ནས་སེང་ལྡེང་གི་ཕུར་བུ་བཞི་ལ་བསྔགས་ཏེ་འདི་ཉིད་ཀྱིས་བདག་ཉིད་སྲུང་བ་དང་། ཕྱོགས་སྐྱོང་བ་རྣམས་ཀྱང་ངོ་། །དེའི་སྟེང་དུ་ཉེ་བར་འདུག་སྟེ། མར་གྱི་སྲེག་བླུགས་ཇི་སྲིད་དེའི་ཁ་ནས་ལྕེ་བྱུང་གི་བར་དེ་སྲིད་དུ་སྦྱིན་སྲེག་བྱའོ། །སྔར་མངོན་པར་བསྔགས་
[123a.5]པའི་རལ་གྲིས་གཅད་པར་བྱ་སྟེ་ཇི་སྲིད་ལྕེ་བརྒྱ་བྱུང་གི་བར་དེ་སྲིད་དུའོ། །ལྕེ་དེ་ཉིད་བླངས་པས་འཁོར་བརྒྱ་དང་བཅས་པ་འཕུར་བར་འགྱུར་རོ། །རིག་པ་འཛིན་པ་རྣམས་ཀྱི་མཆོག་དང་མཚོན་ཆར་འགྱུར་རོ། །བསྐལ་པ་ཆེན་པོར་གནས་པར་བྱེད་དོ། །ནག་པོའི་
[123a.6]བརྒྱད་པའམ། ནག་པོའི་བཅུ་བཞི་པ་ལ་ཡང་རུང་སྟེ། མཚན་མོ་རྣ་བའི་མིག་སྨན་བཏགས་པར་བྱའོ། །སྟོང་ཕྲག་བརྒྱད་དུ་མངོན་པར་བསྔགས་པས་མིག་ལ་བསྐུས་པས་སེམས་ཅན་ཐམས་ཅད་དབང་དུ་བྱེད་དོ། །དྲིལ་བཟླས་ནས་བསྐུ་བར་བྱ་སྟེ། སེམས་ཅན་
[123a.7]ཐམས་ཅད་དབང་དུ་བྱེད་དོ། །བདུག་པ་ལ་ཡོངས་སུ་བཟླས་ནས་བདག་ཉིད་ལ་བདུག་པར་གྱིས་ཤིག །སེམས་ཅན་ཐམས་ཅད་དབང་དུ་བྱེད་དོ། །མེ་ཏོག་ལ་ཡོངས་སུ་བཟླས་ནས་མགོ་བོར་བྱིན་ཅིག །སེམས་ཅན་ཐམས་ཅད་དབང་དུ་བྱེད་པ་དང་། དགའ་བར་བྱེད་དོ། །
[123b]
[123b.1]གཙུག་ཏོར་ལ་ཡོངས་སུ་བཟླས་ནས་ཆིངས་ཤིག །ཐམས་ཅད་དུ་སྲུང་བ་དང་། སེམས་ཅན་ཐམས་ཅད་འཆིང་བ་ཡང་ངོ་། །ཡུགས་ས་མོ་དབང་དུ་བྱེད་པར་འདོད་པས་མཱ་ཥའི་སྦྱིན་སྲེག་གྱིས་ཤིག །འཕྲལ་དུ་དབང་དུ་འགྱུར་རོ། །གནོད་སྦྱིན་མོ་དབང་དུ་བྱེད་པ་ལ་
[123b.2]པདྨ་སྟོང་ཕྲག་བརྒྱད་སྦྱིན་སྲེག་གྱིས་ཤིག །མཚན་མོ་གསུམ་གྱིས་འོང་ངོ་། །དེ་ནས་མ་འོངས་ན་མཚན་མོ་བདུན་གྱིས་འོང་བར་བྱེད་དོ། །དེ་མཆོག་སྦྱིན་པར་འགྱུར་རོ། །ཇི་ལྟར་འདོད་པ་བཞིན་དུ་རྫོགས་པར་བྱེད་དོ། །བུ་མོ་འདོད་ན་འབྲས་ཡོས་ཀྱི་སྦྱིན་སྲེག་
[123b.3]གྱིས་ཤིག །འདོད་པའི་བུ་མོ་རྙེད་དོ། །དཔལ་མོ་འདོད་ན་པདྨའི་སྦྱིན་སྲེག་གྱིས་ཤིག །པདྨའམ་དཔལ་མོ་འོང་ངོ་། །རྒྱལ་བ་འདོད་ན་ཞོའི་སྦྱིན་སྲེག་གྱིས་ཤིག །རྟག་ཏུ་རྒྱལ་བར་འགྱུར་རོ། །རྒྱས་པར་འདོད་ན་མར་གྱི་སྦྱིན་སྲེག་གྱིས་ཤིག །ནོར་ཐོབ་
[123b.4]པར་འགྱུར་རོ། །དུས་རྟག་ཏུ་གཙང་མས་མཚན་མོ་ལྔས་ཤ་ཟ་བ་རྣམས་དང་མཚན་མོ་དགུས་གནོད་སྦྱིན་དང་སྲིན་པོ་རྣམས་དང་མཚན་མོ་བཅུས་ཀླུའི་རྒྱལ་པོ་རྣམས་དང་། ཟླ་བ་ཕྱེད་ཀྱིས་དྲི་ཟ་དང་། ཆུས་བྱུང་དང་། ཉི་མ་ཉི་ཤུ་རྩ་གཅིག་གིས་ལྷ་མ་ཡིན་དང་། ནམ་མཁའ་ལྡིང་དང་། 
[123b.5]མིའམ་ཅི་དང་། ལྷ་མོ་རྣམས་དང་། མཚན་མོ་ཉི་ཤུ་རྩ་གཉིས་ཀྱིས་ཚོགས་ཐམས་ཅད་དང་། ཟླ་བས་རྒྱལ་པོའི་བཙུན་མོ་སྟེ། དབང་དུ་བྱེད་པ་ལ་རོ་ཞིམ་པོའི་སྙི་མ་ཞོ་དང་སྦྲང་རྩི་དང་། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག་དབང་དུ་འགྱུར་རོ། །སྐྱེས་
[123b.6]པ་དང་བུད་མེད་དབང་དུ་བྱེད་པ་ལ་ཡུངས་ཀར་དཀར་པོ་ལ་ཞོ་བཏགས་པ་འབུམ་སྦྱིན་སྲེག་གྱིས་ཤིག །ནོར་རྙེད་དོ། །ཀ་ར་བཱི་ར་དམར་པོ་དང་། དོང་ཀའི་མེ་ཏོག་འབུམ་སྦྱིན་སྲེག་གྱིས་ཤིག །རྒྱལ་པོའི་བུ་མོ་རྙེད་དོ། །བིལ་བ་ཞོས་བཏགས་པ་འབུམ་སྦྱིན་སྲེག་
[123b.7]གྱིས་ཤིག །ཁྱིམ་དུ་དཔལ་མོ་འབྱུང་ངོ་། །མེ་ཏོག་བརྒྱ་པ་ལ་ཞོས་བཏགས་པ་འབུམ་སྦྱིན་སྲེག་གྱིས་ཤིག །དོང་ཙེ་བརྒྱ་རྙེད་དོ། །གསེར་མདོག་ཅན་གྱི་ཡམ་ཤིང་འབུམ་སྦྱིན་སྲེག་གྱིས་ཤིག །བ་ལང་སྟོང་སོ་སོར་རྙེད་དོ། །མེ་ཏོག་འབུམ་སྦྱིན་སྲེག་གྱིས་ཤིག །
[124a]
[124a.1]ཡུལ་སོ་སོར་རྙེད་དོ། །ཨརྒའི་ཡམ་ཤིང་གི་སྦྱིན་སྲེག་འབུམ་གྱིས་ཤིག །དོང་ཙེ་སྟོང་རྙེད་དོ། །མར་སར་གྱི་སྲེག་བླུགས་འབུམ་སྦྱིན་སྲེག་གྱིས་ཤིག །ཡུལ་གྲུ་ལྔ་སོ་སོར་རྙེད་དོ། །པུཎྜ་རཱི་ཀའི་མེ་ཏོག་འབུམ་སྦྱིན་སྲེག་གྱིས་ཤིག །
[124a.2]གོས་བྱེ་བ་བཞི་རྙེད་དོ། །འོ་མའི་སྲེག་བླུགས་འབུམ་སྦྱིན་སྲེག་གྱིས་ཤིག །བ་ལང་དང་ནོར་ཡོངས་སུ་གཞལ་བ་རྙེད་དོ། །བྱང་ཆུབ་ཤིང་གི་ཡམ་ཤིང་འབུམ་སྦྱིན་སྲེག་གྱིས་ཤིག །མ་བླངས་པར་ཁྱིམ་ཕུན་སུམ་ཚོགས་པར་བྱེད་དོ། །སྣ་མའི་
[124a.3]མེ་ཏོག་འབུམ་སྦྱིན་སྲེག་གྱིས་ཤིག །རྣམ་པར་བཏགས་པའི་གོས་ཟུང་བརྒྱ་རྙེད་དོ། །པཱ་མཱནྣཱའི་སྲེག་བླུགས་སྟོང་ཕྲག་བརྒྱའི་སྦྱིན་སྲེག་གྱིས་ཤིག །མཚན་མོ་བདུན་གྱིས་བྲམ་ཟེ་དབང་དུ་བྱེད་དོ། །ཀུ་མུད་འབུམ་སྦྱིན་སྲེག་གྱིས་ཤིག །ཆུང་མ་
[124a.4]དབྱིག་དང་བཅས་པ་རྙེད་དོ། །རིའི་རྩེ་མོར་འཛེགས་ཏེ་འབུམ་ཟློས་ཤིག །ཡུལ་གང་དུ་བཟླས་པ་བྱེད་པའི་ཡུལ་དེའི་རྒྱལ་པོ་དེ་འོང་སྟེ། དོན་དུ་མ་གཉེར་བར་བུ་ཉིད་དང་ནོར་ཐམས་ཅད་རྣམ་པར་འབྱོར་བར་འགྱུར་རོ། །བུ་དང་བཅས་པ་སྲུང་བར་བྱེད་
[124a.5]དོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ་དྲི་ཞིམ་པོའི་མེ་ཏོག་འབུམ་ལྷུག་ཅིག །ཕྱིས་མེ་ཏོག་རྒྱུན་ལ་བཟློག་ཕྱོགས་སུ་འོང་ངོ་། །སོས་མ་རེག་པར་བཟའ་བར་བྱའོ། །ཉི་མ་རེ་རེ་ལ་གཞུང་ལྔ་བརྒྱ་འཛིན་པར་བྱེད་ཅིང་དེ་རྣམས་འཆང་བར་བྱེད་དོ། །
[124a.6]སྔོན་སྤྱད་པ་བྱས་པས་གཟུགས་བརྙན་གྱི་སྤྱན་སྔར་འབུམ་བཟླའོ། །དེ་ནས་གང་དུ་གཏེར་གནས་པ་དེར་སོང་ནས་རྩ་བ་དང་ནག་པོ་མེད་པའི་བུམ་པ་ཐམས་ཅད་དྲི་ཞིམ་པོས་བྱུགས་པར་བྱས་ནས་ཙནྡན་དཀར་པོ་དང་ཆུས་ཡོངས་སུ་བཀང་བ་བྱས་ཏེ་སྟོང་ཕྲག་
[124a.7]བརྒྱད་མངོན་པར་བསྔགས་པ་ཆོ་གའི་གནས་སུ་གཞག་པར་བྱའོ། །ས་ཐམས་ཅད་འགས་པར་བྱེད་དོ། །གལ་ཏེ་གཏེར་མི་གང་ཙམ་དུ་ཡང་གནས་པར་བྱེད་དོ། །ཆུས་མི་གནོད་པ་སྟེང་དུ་གནས་སོ། །དྲན་པ་ཙམ་གྱིས་ཉེ་བར་འཚེ་བ་ཐམས་ཅད་ཉེ་བར་ཞི་
[124b]
[124b.1]བར་བྱེད་དོ། །བུད་མེད་གང་མི་འདོད་པ་དེའི་མིང་སྨོས་ནས། མར་ལ་ཡོངས་སུ་བཟླས་ནས་འཐུངས་ཤིག །སྐལ་བ་བཟང་པོར་འགྱུར་རོ། །རྡོ་རྗེ་སྒྲུབ་ཐབས་ནི་རྒྱལ་གྱི་ལྕགས་ལས་བྱུང་བའི་རྡོ་རྗེ་སོར་བཅུ་དྲུག་པ་རྩེ་མོ་གསུམ་པ་བྱས་ནས། ཙནྡན་
[124b.2]དམར་པོས་རྗེས་སུ་བྱུགས་ཏེ། རས་རིས་ལ་མཆོད་པ་རྒྱ་ཆེན་པོ་བྱས་ནས། ཉི་མ་སོ་སོར་ཕྱག་འཚལ་བཞིན་པས་བསོད་སྙོམས་བཟའ་བར་བྱའོ། །མཐར་མཚན་མོ་སྨྱུང་བར་གནས་པས་རིང་བསྲེལ་ཅན་གྱི་མཆོད་རྟེན་དུ། རས་རིས་བཞུགས་ནས་མཆོད་
[124b.3]པ་རྒྱ་ཆེན་པོ་བྱས་ཏེ། མར་མེ་བརྒྱ་རབ་ཏུ་སྦར་ནས་ཀུ་ཤའི་ཁྲེས་ལ་ཉེ་བར་འདུག་སྟེ། རྡོ་རྗེ་གཉིས་ཀ་དག་ཀྱང་ལག་པ་དག་གིས་བཟུང་ནས། ཇི་སྲིད་བཟུང་བར་གྱུར་པ་དེ་སྲིད་དུ་བཟླས་པར་བྱའོ། །ཡོངས་སུ་འཁོར་བ་བདུན་དུ་འཕུར་བར་བྱ་སྟེ། རིག་པ་
[124b.4]འཛིན་པའི་འཁོར་ལོས་སྒྱུར་བར་འགྱུར་རོ། །བསྐལ་པ་ཆེན་པོར་འཚོ་བར་བྱེད་དོ། །རྒྱལ་གྱི་ཟླ་བས། མྱ་ངན་མེད་པའི་ཤིང་གི་འོག་ཏུ་མཚན་མོ་གསུམ་དུ་སྨྱུང་བར་གནས་པས། ན་ལེ་ཤམ་སྟོང་ཕྲག་བརྒྱད་སྦྱིན་སྲེག་བྱ་ཞིང་། ན་ལེ་ཤམ་གཅིག་ཁར་
[124b.5]བཅུག་ནས་རྣམ་པར་ལྟ་བར་བྱེད་པ་དེ་དབང་དུ་འགྱུར་རོ། །ནག་པོའི་བརྒྱད་པའམ། ནག་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་པར་གོས་གཙང་མ་བགོས་ཏེ། རས་རིས་ཀྱི་སྤྱན་སྔར་མར་མེ་དང་། རྒྱལ་མཚན་དང་། མེ་ཏོག་གི་
[124b.6]ཕྲེང་བ་ལ་སོགས་པ་ཕུལ་ནས། རང་ཉིད་ཀྱིས་སོ་སོར་བཏགས་པའི་ཆུ་ཟངས་ཀྱི་སྣོད་དུ་བཞག་ནས། ཐུན་ཚོད་གཅིག་ཏུ་བཟླས་པ་འཐུངས་ནས་སླར་ཡང་ཆོ་ག་དེ་ཉིད་ཀྱིས་མཚན་ཐོག་ཐག་ཇི་སྲིད་པར་རོ། །ཐོ་རངས་དགེ་འདུན་གྱིས་བསྟན་པ་
[124b.7]ཅན་གྱི་སློང་མོ་བཟའ་བར་བྱའོ། །ཟོས་ནས་མར་དང་ཕྱེ་དང་སེ་འབྲུ་རྣམས་ཀྱང་ཟོས་ནས་གང་གི་ཚེ་གཉིད་འོང་བར་བྱེད་དོ། །ཕྱོགས་བཞིར་རིག་པའི་གནས་རྣམས་ཁར་རབ་ཏུ་འཇུག་པར་བྱེད་དེ་ཐོས་པ་འཛིན་པར་འགྱུར་རོ། །རྒྱ་མཚོར་འགྲོ་བའི་ཆུ་
[125a]
[125a.1]ཀླུང་དུ་ཞུགས་ནས་ལག་པ་གཡས་པ་ཁུ་ཚུར་བཅིངས་ནས་ཉི་མ་བཅུ་གསུམ་དུ་ཟློས་ཤིག །དུག་དང་མཆེ་བ་རྣམས་ཀྱིས་ཤི་བ་ཐམས་ཅད་སློང་དུ་འཇུག་པར་བྱེད་དོ། །ཁུ་ཚུར་གྱིས་གདོན་ཐམས་ཅད་འཇུག་པར་བྱེད་ཅིང་ཐར་བར་ཡང་བྱེད་དོ། །ས་ལ་མ་ལྷུང་
[125a.2]བའི་བ་བྱུང་གིས་ཁྲུ་བཞི་པའི་དཀྱིལ་འཁོར་ཉེ་བར་བྱུག་པ་བྱས་ནས་ནག་པོའི་བརྒྱད་པ་ལ་ཀརྴ་རའི་ཡམ་ཤིང་ཞོ་དང་། སྦྲང་རྩི་དང་། མར་གྱིས་བཏགས་པ་ཉི་མ་རེ་རེར་སྟོང་ཕྲག་བརྒྱད་བརྒྱད་སྦྱིན་སྲེག་གྱིས་ཤིག །ཇི་སྲིད་བཅུ་བཞིའི་བར་དུའོ། །ལས་འདིར་ཁྲོས་པའི་རྒྱལ་
[125a.3]པོའི་ཕོ་བྲང་རབ་ཏུ་དང་བར་བྱེད་དེ། གྲོགས་དང་ལྡན་པས་ནགས་སུ་རབ་ཏུ་ཞུགས་ཏེ། ཤིང་ཀུ་པི་ཏིའི་སོལ་བས་མི་བྲིས་ནས་རྐང་པ་གཡོན་པས་མནན་ཏེ་སྟོང་ཕྲག་བརྒྱད་བཟླས་པར་བྱའོ། །དེ་ནས་ཁྲོས་པ་དང་བྲལ་བར་འགྱུར་རོ། །སྔོན་སྤྱད་པ་བྱས་པས་གློག་དང་ལྡན་
[125a.4]པའི་ཤིང་སོར་མོ་དྲུག་པ་བླངས་ནས་མཚན་མོ་གསུམ་དུ་སྨྱུང་བར་གནས་པས་རིང་བསྲེལ་དང་བཅས་པའི་མཆོད་རྟེན་དུ་རས་རིས་རབ་ཏུ་བཞུགས་ནས་ཕུར་བུ་དེ་ལྕགས་གསུམ་དང་ལྡན་པ་བྱས་ནས་བུམ་པ་བཞི་སྨན་ཐམས་ཅད་ཀྱིས་ཡོངས་སུ་བཀང་བ་པདྨ་སྟོང་པ་ལ་གཞག་པར་བྱའོ། །
[125a.5]དེ་ནས་ཕུར་བུ་དེ་རྐང་པ་གཡོན་པས་མནན་ནས་ལག་པ་གཡོན་པས་བཟུང་སྟེ་ཇི་སྲིད་ལག་པ་ཉམས་པ་དེ་སྲིད་དུ་བཟླས་པར་བྱའོ། །དེ་ནས་ལག་པ་གྲོལ་ལོ། །དེ་ནས་ཐོ་རངས་གཏོར་མ་ཆེན་པོ་བྱིན་ནས་སེ་འབྲུ་བཟའ་བར་བྱ་སྟེ་དེ་འགྲུབ་པར་འགྱུར་རོ། །ཁྱིམ་གཞན་དུ་ཕུར་བུ་དེ་གདབ་
[125a.6]པར་བྱ་སྟེ། འདོད་པ་སྦྱིན་པར་འགྱུར་ཞིང་ཡོ་བྱད་ཐམས་ཅད་ཀྱང་འབྱུང་ངོ་། །བཏོན་པས་ཐམས་ཅད་མི་སྣང་བར་འགྱུར་རོ། །སྣ་མའི་ཤིང་གིས་མེ་རབ་ཏུ་སྦར་ནས་མེ་ཏོག་རྣམས་ཞོ་དང་། སྦྲང་རྩི་དང་མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་བྱའོ། །དོང་ཙེ་ལྔ་རྙེད་དོ། །
[125a.7]ཨ་མྲའི་ཤིང་གིས་མེ་རབ་ཏུ་སྦར་ནས་ཆུ་ཀླུང་གི་འགྲམ་དུ་ཞོ་དང་སྦྲང་རྩི་དང་། མར་གྱིས་བཏགས་པའི་ཨརྒའི་ཡམ་ཤིང་སྟོང་ཕྲག་བརྒྱད་སྦྱིན་སྲེག་བྱའོ། །ཉི་མ་ལྔ་རུ་དོང་ཙེ་ལྔ་རྙེད་དོ། །དཀར་པོའི་བཅུ་བཞི་ནས་བརྩམས་ནས་མྱ་ངན་མེད་པའི་ཡམ་ཤིང་འོ་མས་བཏགས་པ་སྟོང་ཕྲག་བརྒྱད་
[125b]
[125b.1]ཇི་སྲིད་བཅྭ་ལྔ་པའི་བར་དུ་སྦྱིན་སྲེག་གྱིས་ཤིག །དོང་ཙེ་བརྒྱ་རྙེད་དོ། །ཀ་ར་བཱི་རའི་ཤིང་གིས་མེ་རབ་ཏུ་སྦར་ནས་དཀར་པོའི་བརྒྱད་པ་ནས་བརྩམས་ཏེ་ཇི་སྲིད་དཀར་པོའི་བཅུ་བཞི་པའི་བར་དུ་ཀ་ར་བཱི་རའི་ཞོགས་མ་འོ་མས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དོང་ཙེ་
[125b.2]སྟོང་སོ་སོར་རྙེད་དོ། །ལེགས་པར་བཙགས་པའི་ཆུ་ལ་མངོན་པར་བསྔགས་ནས་ཉི་མ་བདུན་དུ་སྤྱད་པར་བྱའོ། །དེ་ནས་བསྲུང་བ་བྱས་པའི་ཕྱུགས་རྫིས་དེབ་སེར་སྐྱ་ལ་བསྣུན་པར་བྱའོ། །དེ་ནས་དེའི་འོ་མ་ཕྱོགས་དབེན་པར་བུམ་པ་བཞག་ལ་བཟླས་པར་བྱའོ། །དེ་ནས་དཀྲུགས་ནས་བྲམ་ཟེའི་
[125b.3]བུ་མོའི་ལག་པས་རྫས་འདི་རྣམས་འཐག་ཏུ་གཞུག་པར་བྱའོ། །དེ་ནས་རིལ་བུ་ལྕགས་གསུམ་གྱིས་ཡོངས་སུ་དཀྲིས་པ་བྱེད་དུ་གཞུག་གོ། །སེར་སྐྱ་དེ་ཉིད་ཀྱི་བ་བྱུང་ལྔའི་རིལ་བུ་རབ་ཏུ་བཅུག་སྟེ། མཚན་མོ་གཅིག་གཞག་པར་བྱའོ། །དེ་ནས་ཕྱུང་སྟེ་བའི་ཆུས་བཀྲུ་བར་བྱའོ། །པདྨའི་
[125b.4]འདབ་མར་གི་ཝང་གིས་མངོན་པར་བཏགས་ཏེ་གཞག་པར་བྱའོ། །དེ་ནས་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་སུ་གསོལ་ནས་སང་བའི་ཆོ་ག་བྱས་ཏེ། མཆོད་པ་རྒྱ་ཆེན་པོ་བྱས་ནས་གཏོར་མ་དང་མར་མེ་ཡང་ངོ་། །དེ་ནས་རིག་པ་འཛིན་པས་རིལ་བུ་བརྒྱད་
[125b.5]བླངས་ནས་པདྨའི་འདབ་མ་ཁ་སྦྱོར་དུ་པདྨའི་མཚོ་རུ་སོང་ནས་རས་རིས་བཞུགས་སུ་གསོལ་ཏེ་པདྨའི་སྦྱིན་སྲེག་གྱིས་ཤིག་དཔལ་མོ་འོངས་ཏེ་མཆོག་སྦྱིན་པར་བྱེད་དོ། །པདྨའི་ས་བོན་དང་། རྒྱ་སྤོས་དང་། པདྨའི་གེ་སར་དང་། ཙནྡན་དང་། སྦྲང་རྩིས་ལྷན་ཅིག་བཏགས་ཏེ་རིལ་བུ་
[125b.6]བྱེད་དུ་གཞུག་གོ། །དེ་ལ་བདུག་པ་དང་ལྷན་ཅིག་མངོན་པར་བསྔགས་ནས་གང་ལ་བྱིན་པ་དེ་དབང་དུ་འགྱུར་རོ། །མེ་ཏོག་ཕྲེང་བ་ལ་ཡོངས་སུ་བཟླས་ནས་གང་གི་མགོ་ལ་བཅིངས་པ་དེ་དབང་དུ་འགྱུར་རོ། །ཙནྡན་དམར་པོ་དང་། ཙམ་པ་ཀའི་མེ་ཏོག་དང་། པདྨ་གེ་སར་དང་། 
[125b.7]སཱ་ལུ་དམར་པོའི་ཕུབ་མ་དང་། གི་རི་ཀཪྞི་ཀ་དང་། ཀུ་རནྟ་ཀའི་ས་བོན་དང་། འབྲུ་དང་། སྲན་མའི་མྱུ་གུ་དང་། རུ་རྟ་དང་། རྒྱ་སྤོས་དང་། ཏུ་རུ་ཥྐ་དང་། ཏིལ་རྣམས་ཆ་མཉམ་པ་གཅིག་ཏུ་བྱས་ནས་བ་སེར་སྐྱའི་མར་གྱིས་རིལ་བུ་བྱེད་དུ་གཞུག་གོ། །སྔོན་དུ་སྒྲུབ་པ་ཐམས་ཅད་བརྩམ་པར་བྱའོ། །
[126a]
[126a.1]རྒྱལ་པོའི་བཙུན་མོ་འཁོར་དང་བཅས་པ་དབང་དུ་བྱེད་པར་འདོད་པས་ཀུ་ཤ་ལས་བྱུང་བའི་གཟུགས་བརྙན་བྱས་ནས་ལག་པ་གཡོན་པས་མནན་ཏེ་ཟློས་ཤིག །འཁོར་དང་བཅས་པ་དབང་དུ་འགྱུར་རོ། །བྲམ་ཟེ་དབང་དུ་བྱེད་པ་ལ་ཏིལ་ལ་ཞོ་དང་སྦྲང་རྩི་དང་མར་གྱིས་
[126a.2]བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག་དབང་དུ་འགྱུར་རོ། །རྒྱལ་རིགས་དབང་དུ་བྱེད་པ་ལ་ནས་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་གྱིས་ཤིག་དབང་དུ་འགྱུར་རོ། །རྗེ་རིགས་དབང་དུ་བྱེད་པ་ལ་ཡུངས་ཀར་ནག་པོ་སྟོང་ཕྲག་བརྒྱད་
[126a.3]སྦྱིན་སྲེག་གྱིས་ཤིག་དབང་དུ་འགྱུར་རོ། །དམངས་རིགས་དབང་དུ་བྱེད་པ་ལ་འབྲུ་ནག་པོའི་ཕུབ་མ་སྟོང་ཕྲག་བརྒྱད་ཉི་མ་གཅིག་པའི་སྦྱིན་སྲེག་གྱིས་ཤིག །ཉི་མ་གསུམ་དུ་བ་སེར་སྐྱ་ཁྱིམ་དུ་བཏགས་ཏེ་མངོན་པར་བསྔགས་པའི་རྩྭ་ལྗང་གུ་ཟར་གཞུག་པར་བྱའོ། །མངོན་པར་
[126a.4]བསྔགས་ནས་ཕྲེང་བ་བཟང་པོ་དེ་དང་ལྡན་པར་བྱའོ། །མངོན་པར་བསྔགས་ཏེ་ཆུ་འཐུང་དུ་གཞུག་པར་བྱའོ། །སྲུང་བ་བྱས་པའི་ཕྱུགས་རྫིས་བཞོ་བར་བྱའོ། །དེ་ནས་འོ་མ་དེ་རྣམ་པར་དབེན་པའི་ཕྱོགས་སུ་བཞག་ནས་ཞོ་ཆགས་པ་དང་དཀྲུགས་པར་བྱའོ། །མར་དེས་མཱ་ལ་ཏཱིའི་མེ་
[126a.5]ཏོག་དང་དེ་གཅིག་ཏུ་བྱས་ནས། སྲེག་བླུགས་བདུན་སྦྱིན་སྲེག་བྱའོ། །ལག་པ་གཉིས་ཀྱིས་པདྨའི་འདབ་མས་དཀྲིས་པའི་རིལ་བུ་བླངས་ནས་ཇི་སྲིད་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །བསྙེན་པ་སྔོན་དུ་འགྲོ་བ་ཅན་གྱིས་རིལ་བུ་དེ་ཇི་སྲིད་དུ་བ་འཐུལ་བ་དང་འབར་བ་དང་། 
[126a.6]འབར་བ་དེ་སྲིད་དུའོ། །དྲོ་བཞིན་པ་ལ་ནི་དབང་དུ་བྱེད་པའོ། །དུ་བ་འཐུལ་བཞིན་པ་ལ་མི་སྣང་བའོ། །འབར་བས་རིག་པ་འཛིན་པར་འགྱུར་ཏེ་ལོ་སྟོང་ཕྲག་ལྔར་འཚོ་བར་བྱེད་དོ། །ཤི་ནས་ཀྱང་བདེ་བ་ཅན་དུ་འགྲོ་བར་འགྱུར་རོ། །ཡུངས་ཀར་དཀར་པོ་ལ་ལན་བདུན་མངོན་
[126a.7]པར་བསྔགས་པ་གང་གི་མགོ་ལ་བྱིན་པ་དེ་དབང་དུ་འགྱུར་རོ། །རྒྱལ་པོ་དབང་དུ་བྱེད་པ་ལ་གཟུགས་བརྙན་བྱས་ནས་ལག་པ་གཡོན་པས་མནན་ནས་སྟོང་ཕྲག་བརྒྱ་ཟློས་ཤིག །སྟོང་དང་བཅས་པ་དབང་དུ་འགྱུར་རོ། །ཡུངས་ཀར་དཀར་པོ་ལ་མར་གྱིས་བཏགས་པ་སྟོང་ཕྲག་བརྒྱད་
[126b]
[126b.1]སྦྱིན་སྲེག་གྱིས་ཤིག །དེ་ནས་བླང་བར་བྱ་སྟེ་མི་སྣང་བར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་ནམ། རྒྱ་མཚོར་འགྲོ་བའི་ཆུ་ཀླུང་དུ་བྱེ་མའམ་སའི་གོང་བུ་ལ་བདེ་བར་གཤེགས་པའི་མཐོ་གང་གི་ཚད་ཀྱི་མཆོད་རྟེན་རྟེན་ཅིང་འབྲེལ་བར་འབྱུང་བའི་སྙིང་པོ་ཅན་བྱས་ནས་
[126b.2]གཙང་མ་གསོ་སྦྱོང་ལ་གནས་པས་ཇི་ལྟར་ནུས་པའི་མཆོད་པ་བྱས་ནས། སློང་མོས་ཟ་བའམ་ཙཱ་རུ་ཟ་བས་སྟོང་ཕྲག་བརྒྱར་ཟློས་ཤིག །ལས་ཐམས་ཅད་ནུས་པར་འགྱུར་རོ། །དུར་ཁྲོད་ཆེན་པོའི་ཕྱོགས་སུ་དཀྱིལ་འཁོར་ལ་སོགས་པ་བཅིང་བ་དང་། ཕྱོགས་བཅིང་བ་དང་། 
[126b.3]དུག་ཐམས་ཅད་གསོ་བ་དང་། ངེས་པར་བྱབ་པ་དང་། གདོན་དང་རིམས་གཞོམ་པ་དང་། ཆུ་ཀླུང་ཆེན་པོ་རབ་ཏུ་སྒྲོལ་པ་ལ་བཟླས་པར་བྱས་ཏེ། བདེ་བས་སྒྲོལ་བར་བྱེད་དོ། །ལ་གཅན་དང་ཤོ་གམ་མེད་པར་མཆོད་པར་བྱ་བར་འགྱུར་རོ། །རྩོད་པ་ལ་ཡང་སྨྲ་བའི་མཆོག་ཏུ་
[126b.4]འགྱུར་རོ། །གཉིད་དུ་སོང་བ་ན་ཁུ་བ་འཆིང་བར་འགྱུར་རོ། །སྲད་བུ་ལ་སྟོང་ཕྲག་བཟླས་པ་དང་། སེང་ལྡེང་གི་ཕུར་བུ་ལ་སྟོང་ཕྲག་བརྒྱད་བཟླས་པས་ལོ་ཐོག་ཐམས་ཅད་ཀུན་ཏུ་སྲུང་བ་དང་། བརྐོས་པས་ལྕང་མའི་འདབ་མ་ཉེ་བར་མཉམ་པ་དང་། འབྲས་སཱ་ལུ་དང་། 
[126b.5]ཐུག་པོ་ཆེ་རྣམས་ཀྱི་སོ་ནམ་ཕུན་སུམ་ཚོགས་པར་བྱེད་དོ། །ཡུངས་ཀར་གྱིས་རྒྱལ་པོ་དང་བློན་པོ་ཐམས་ཅད་འཇོམས་པར་བྱེད་དོ། །སེར་བ་དང་། རྡོ་རྗེ་དང་། རྡོ་བ་ལ་སོགས་པ་རྣམས་ལ་བརྒྱད་བརྒྱར་བཟླས་པས་གང་དུ་འགྲོ་བར་འདོད་པ་དེར་འགྲོ་བར་བྱེད་དོ། །ཐལ་བ་ལ་སྟོང་
[126b.6]ཕྲག་བཟླས་པས་གང་གི་ཕྱོགས་སུ་གཏོར་བ་དེའི་ཕྱོགས་སུ་ཚེར་མ་ཟློག་པར་བྱེད་དོ། །བརྒྱད་བརྒྱར་བཟླས་པས་ཟུག་རྔུ་ཐམས་ཅད་མེད་པར་བྱེད་དོ། །སྔོན་སྤྱད་པ་བྱས་པས་རས་རིས་ཀྱི་སྤྱན་སྔར་འབུམ་ཕྲག་ཉི་ཤུ་རྩ་ལྔ་བཟླས་སོ། །དེ་ནས་སེན་མོས་བཅད་པའི་ཏ་ལའི་འདབ་མ་ལ་རལ་གྲི་བྱས་
[126b.7]ནས། དེའི་འདབ་མ་ལ་གུར་གུམ་གྱིས་བྲིའོ། །ནག་པོའི་བརྒྱད་པའི་ཉི་མ་ནག་པོའི་བཅུ་བཞི་པ་ལ་གསོ་སྦྱོང་ལ་ངེས་པར་གནས་པས། གཅིག་པུ་རི་བོའི་རྩེ་མོ་ལ་འཛེགས་ཏེ། ཕྱོགས་སུ་དོར་ནས་ཁྲུ་བརྒྱད་དམ། ཁྲུ་བཅུ་དྲུག་པའི་དཀྱིལ་འཁོར་ཉེ་བར་བྱུགས་ནས་བྱེ་མ་ལ་མཆོད་རྟེན་
[127a]
[127a.1]བྱས་ཏེ་དེ་ལ་ཇི་ལྟར་ནུས་པའི་མཆོད་པ་བྱས་ནས་ཁ་ཤར་དུ་ཕྱོགས་ཏེ། ལག་པ་གཡས་པས་རལ་གྲི་བླངས་ནས་དཔུང་པ་གྱེན་དུ་བསྒྲེངས་ཏེ་མཆོད་རྟེན་གྱི་མདུན་དུ་གསང་སྔགས་བཟླས་པར་བྱའོ། །ཇི་སྲིད་རལ་གྲི་ལ་ཡོད་པའི་ནང་གི་སྔགས་ཀྱི་ཡི་གེ་དེ་རྣམས་འབར་བར་གྱུར་པ་དང་། 
[127a.2]དེ་བླངས་ནས་ཇི་ལྟར་འདོད་པར་འགྲོ་ཞིང་རིག་པ་འཛིན་པར་འགྱུར་ཏེ། རིག་པ་འཛིན་པ་ཐམས་ཅད་ཀྱིས་གནོད་པ་མེད་དོ། །སེམས་ཅན་ཐམས་ཅད་ཀྱིས་མི་ཚུགས་སོ། །འདོད་པའི་གཟུགས་ཅན་བསྐལ་པར་གནས་ཤིང་དཔག་ཚད་སྟོང་མཐོང་བར་བྱེད་ཅིང་ཐོས་པར་བྱེད་སྣོམ་པར་བྱེད་དོ། །རི་ལ་
[127a.3]ཡང་ཐད་ཀར་འགྲོ །རྩིག་པ་ལ་ཡང་ཐད་ཀར་འགྲོ། །ར་བ་ལ་ཡང་ཐད་ཀར་འགྲོ། །རྒྱ་མཚོ་ལ་ཡང་མངོན་པར་འཕགས་པར་བྱེད་དོ། །ངེས་པར་བསགས་པ་རྙེད་དོ། །བ་བླ་དང་ལྡོང་རོས་སྒྲུབ་པར་འདོད་ན་རིང་བསྲེལ་དང་བཅས་པའི་གཟུགས་བརྙན་གྱི་སྤྱན་སྔར་དེ་ཉིད་དུ་རས་རིས་
[127a.4]བཞུགས་སུ་གསོལ་ཏེ་དཀར་པོའི་བརྒྱད་པ་ལ་མཆོད་པ་བྱས་ནས། དེའི་དབུས་སུ་ཡན་ལག་མ་ཉམས་པའི་སྐྱེས་བུ་བཞག་ནས་རྐང་པ་གཡོན་པས་བྲང་ཁར་ཡང་དག་པར་མནན་ནས་སྲུང་བ་བྱས་ཏེ་སྔགས་བཟླས་པར་བྱའོ། །ཇི་སྲིད་ལངས་ཀྱི་བར་དུའོ། །སྔར་སྦྲང་རྩི་དང་འོ་
[127a.5]ཐུག་བཟའ་བར་བྱ་ཞིང་ལན་བདུན་མངོན་པར་བསྔགས་པའི་ཁུ་ཚུར་བཅིངས་པ་མགོ་བོ་ལ་གཞུ་བར་བྱའོ། །དེ་ནས་འཛག་པར་བྱེད་དོ། །དེ་འཐུངས་ནས་མི་སྣང་བར་འགྱུར་རོ། །རྒྱ་མཚོར་འགྲོ་བའི་ཆུ་ཀླུང་དུ་ཉ་དང་བཅས་པའི་ཆུ་བོར་ཞུགས་ཏེ་དྲི་ཞིམ་པོའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །
[127a.6]གོས་ཟུང་སོ་སོར་རྙེད་དོ། །གྲོང་དུ་ཞུགས་ནས་བརྒྱད་བརྒྱ་བཟླས་པར་བྱ་སྟེ། མཛེས་པའི་བཟའ་བ་ཐོབ་པར་བྱེད་དོ། །ལན་ཚྭ་དང་། བསྲེས་པའི་ཆུ་ལ་བརྒྱད་བརྒྱར་མངོན་པར་བསྔགས་པས་གཟེར་ཐམས་ཅད་ཉེ་བར་ཞི་བར་བྱེད་དོ། །བུད་མེད་བུ་མ་ཐོན་པ་ལ་ཆུ་ལ་ལན་བརྒྱད་བརྒྱར་མངོན་པར་
[127a.7]བསྔགས་ནས་སྦྱིན་ནོ། །བདེ་བར་བཙའ་བར་བྱེད་དོ། །དཀར་པོའི་ཚེས་གཅིག་ནས་བརྩམས་ཏེ་ཇི་སྲིད་བཅྭ་ལྔའི་བར་དུ་ཉི་མ་རེ་རེ་ལ་སྟོང་ཕྲག་འཕེལ་བར་བྱས་ནས་བཟླས་པར་བྱའོ། །མཐར་མཚན་མོ་གསུམ་དུ་སྨྱུང་བར་གནས་ཏེ་རིལ་བུའི་སྦྱོར་བས་རིལ་བུ་རྣམས་བསྒྲུབས་ནས་ཁར་བཅུག་ན་མི་
[127b]
[127b.1]སྣང་བར་འགྱུར་རོ། །མྱ་ངན་མེད་པའི་མེ་ཏོག་དང་། ཀྲྀཥྞ་སཱ་རའི་མཁྲིས་པ་དང་། དུར་བའི་སྙིང་དང་། སོ་དྲི་ཡའི་སོལ་བ་རྣམས་ལྷན་ཅིག་ཆ་མཉམ་པར་བྱས་ནས་རྒྱལ་གྱི་ལྕགས་ཀྱིས་དཀྲིས་ཏེ་སླར་ཡང་ལྕགས་གསུམ་གྱིས་དཀྲིས་པར་བྱས་ནས་རས་རིས་ཀྱི་སྤྱན་སྔར་
[127b.2]བསྒྲུབ་པར་བྱའོ། །ཁར་བཅུག་ནས་ཀུ་ཏུ་གནས་པས་དང་པོར་འཆིང་བ་ལས་གྲོལ་བར་བྱའོ། །སྤྲ་ཚིལ་ལས་བྱུང་བའི་སྐྱེས་པའམ་བུད་མེད་ཀྱི་གཟུགས་བརྙན་བྱས་ནས་རྣམ་པར་དབེན་པའི་ཕྱོགས་སུ་མེ་རབ་ཏུ་སྦར་ནས་བརྒྱད་བརྒྱར་མངོན་པར་བསྔགས་ནས་གཞུ་བར་བྱ་སྟེ། 
[127b.3]མྱོས་བྱེད་ཀྱི་ཚེར་མས་ངེས་པར་གདབ་པར་བྱ་ཞིང་དབང་དུ་འགྱུར་ཏེ། གང་དོན་དུ་གཉེར་བ་དེ་རྙེད་དོ། །དཀར་པོའི་ཉ་ལ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་དྲི་ཞིམ་པོའི་མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ། ཀཱ་རཥཱ་པཎ་ལྔ་རྙེད་དོ། །ནག་པོའི་བཅུ་བཞི་པ་ལ་ཉིན་
[127b.4]མཚན་དུ་སྨྱུང་བར་གནས་ཏེ་གཟུགས་བརྙན་གྱི་མདུན་དུ་པྲི་ཡང་ཀུའི་ཤིང་གིས་མེ་རབ་ཏུ་སྤར་ནས་པེ་ཀངྐ་ཏའི་ཀ་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་ཤིག །ནོར་ཐམས་ཅད་ཐོབ་པར་བྱེད་དོ། །དཀར་པོའི་བརྒྱད་པ་ལ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་བྱ་རོག་འཕུར་གྱི་
[127b.5]བར་དུ་སྟོང་ཕྲག་བརྒྱད་བཟླས་པར་བྱའོ། །དོང་ཙེ་བཅུ་རྙེད་དོ། །མཚན་མོ་གསུམ་དུ་སྨྱུང་བར་གནས་པས་ནག་པོའི་བཅུ་བཞི་པ་ལ་གུ་གུལ་གྱི་བདུག་པ་བསྲེགས་ཏེ་བཱ་ལའི་མེ་སྦར་ནས་ཞོ་དང་སྦྲང་རྩི་དང་མར་གྱིས་བཏགས་པའི་ཀ་ར་བཱི་རའི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །དེ་ནས་མེ་
[127b.6]ཐབ་ཏུ་པདྨའི་ཚད་ཀྱི་ཀ་ར་བཱི་ར་ལངས་ཏེ། ཀ་ར་བཱི་རའི་དབུས་སུ་དེའི་མདོག་ཅན་གྱི་ལྡོང་རོས་མཐོང་སྟེ། སགས་ཟློས་ཤིང་བླང་བར་བྱའོ། །ཡིད་ཀྱིས་བླངས་པ་ཙམ་གྱིས་ཉི་མ་འཆར་བའི་མདོག་ཅན་ལོ་བརྒྱད་གཉིས་ལོན་པའི་རྣམ་པ་རིག་པ་འཛིན་པར་འགྱུར་ཏེ་རླུང་གི་ཤུགས་དང་བཅས་པ་འདོད་པ་
[127b.7]རྒྱ་ཆེན་པོ་སྐྱེ་བར་འགྱུར་རོ། །ལོ་སྟོང་ཕྲག་བཅུར་འཚོ་བར་བྱེད་དོ། །སེམས་ཅན་ཐམས་ཅད་ཀྱི་ཡིད་དུ་འོང་བའི་འཆི་བ་ཤེས་པར་བྱེད་པ་དང་། གལ་ཏེ་སླར་ཡང་སྒྲུབ་པ་བྱེད་ན་ཚེ་ཉིས་འགྱུར་དུ་འགྱུར་རོ། །ཁང་སྟོང་དུ་ཞུགས་ཏེ་ཕྱོགས་གཙང་མར་རས་རིས་བཞུགས་སུ་གསོལ་ནས་མི་སྨྲ་
[128a]
[128a.1]བར་འོ་མ་དང་ནས་ཟན་ཟ་ཞིང་ཕྱོགས་གཅིག་ཏུ་བཟླས་པར་བྱའོ། །དེ་ནས་རས་རིས་ལ་མཆོད་པ་རྒྱ་ཆེན་པོ་བྱས་ནས་གཏོར་མ་ཆེས་རྒྱ་ཆེན་པོ་ཕུལ་ཏེ། སྐྱིལ་མོ་ཀྲུང་བཅིངས་ནས་ཇི་སྲིད་འོད་ཟེར་འབྱུང་བར་བྱེད་པ་དེ་སྲིད་དུ་བཟླས་པར་བྱའོ། །དེ་
[128a.2]མཐོང་བས་མཚམས་མེད་པ་ལྔ་ཡང་ཟད་པར་ཉེ་བར་འགྲོའོ། །དེ་ནས་གྲུབ་པར་འགྱུར་ཏེ། ཀུན་ནས་རྒྱལ་སྲིད་ཆེན་པོ་རྙེད་དོ། །ཕྱིར་རྒོལ་བ་མེད་པར་འགྱུར་རོ། །གི་ཝང་ལ་སྟོང་ཕྲག་བརྒྱད་མངོན་པར་བསྔགས་པ་བྱས་ནས་བདུག་པས་བདུགས་ཏེ་བར་མ་ཆད་པར་
[128a.3]འཇོག་ཏུ་བཅུག་ནས་རྒྱལ་པོའི་ཕོ་བྲང་དུ་ཞུགས་ན་སྨྲ་བའི་མཆོག་ཏུ་འགྱུར་རོ། །ཐམས་ཅད་ཀྱང་འདིའི་དབང་དུ་འགྱུར་རོ། །མ་གྱུར་ན་ཡང་དེ་དབང་དུ་བྱེད་པ་ལ་ཁྱིམ་དུ་དཀྱིལ་འཁོར་ཉེ་བར་བྱུགས་ཏེ། རྐང་འཐུང་ཨ་བ་ཨ་བཱི་ཡ་ལག་པ་གཡོན་པས་སྲེག་བླུགས་སྟོང་
[128a.4]སྦྱིན་སྲེག་གྱིས་ཤིག །དབང་དུ་འགྱུར་རོ། །ཐུན་མོང་བའི་བུད་མེད་དབང་དུ་བྱེད་པ་ལ་ལན་ཚྭས་གཟུགས་བརྙན་བྱས་ནས་ལག་པ་གཡོན་པས་སྦྱིན་སྲེག་གྱིས་ཤིག །དབང་དུ་འགྱུར་རོ། །འབངས་མོ་དབང་དུ་བྱེད་པ་ལ་པུ་ནྣཱ་གའི་གེ་སར་དང་། ནས་དང་། གྲོ་དང་། ཤ་རྣམས་
[128a.5]གཅིག་ཏུ་བྱས་ནས་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །འབྲས་སཱ་ལུ་བཏགས་པ་ལས་བྱུང་བའི་གཟུགས་བརྙན་བྱས་ནས་གཏུབ་ཅིང་གཏུབ་ཅིང་སྦྱིན་སྲེག་གྱིས་ཤིག །དབང་དུ་འགྱུར་རོ། །རྣ་བའི་མིག་སྨན་བླངས་ནས་མཆོད་རྟེན་གཅིག་དང་
[128a.6]ཨ་ཤྭཏྠའི་འདབ་མའི་ནང་དུ་བཏུམས་ཏེ། སྟོང་ཕྲག་བརྒྱད་དུ་མངོན་པར་བསྔགས་པས་མིག་ལ་བསྐུ་བར་བྱའོ། །གང་ལུང་ཕོག་པ་དེ་དབང་དུ་འགྱུར་རོ། །ཕུག་གི་སྒོར་འབུམ་ཟློས་ཤིག །འཁྲུལ་འཁོར་ལྟུང་བར་བྱེད་དོ། །བ་ལང་གི་གནས་སུ་རྟེན་ཅིང་འབྲེལ་པར་འབྱུང་
[128a.7]བའི་སྙིང་པོ་ཅན་གྱི་མཆོད་རྟེན་བཞུགས་ནས་འབུམ་ཟློས་ཤིག །དོང་ཙེ་འབུམ་སོ་སོར་རྙེད་དོ། །ཀླུའི་གནས་སུ་རས་རིས་བཞུགས་ནས་སྲུང་བའི་ཆོ་ག་བྱས་པས་འཛམ་བུའི་ཤིང་གིས་མེ་སྦར་ནས་མངར་གསུམ་གྱི་གཏོར་མ་བྱིན་ཏེ་ཀླུ་ཤིང་གི་མེ་ཏོག་སྟོང་ཕྲག་བརྒྱད་སྦྱིན་སྲེག་བྱའོ། །
[128b]
[128b.1]དེ་ནས་བྲམ་ཟེའི་གཟུགས་ཅན་གྱི་ཀླུ་འོང་བར་བྱེད་དོ། །དེ་ཡང་ཅི་བགྱི་ཞེས་སྨྲ་བར་བྱེད་དོ། །ཉི་མ་རེ་རེ་ལ་དོང་ཙེ་བདུན་བདུན་རབ་ཏུ་སྩོལ་ཅིག་ཅེས་བརྗོད་པར་བྱའོ། །དེ་བཞིན་དུ་གྱུར་ཅིག་ཅེས་བརྗོད་ནས་མི་སྣང་བར་འགྱུར་རོ། །ཉི་མ་རེ་རེ་ལ་དོང་ཙེ་བདུན་བདུན་
[128b.2]སྩོལ་བར་བྱེད་དོ། །ལྷག་མ་མེད་པར་ཟད་པར་བྱའོ། །ཕྱེད་དཀོན་མཆོག་གསུམ་གྱི་ཉེ་བར་སྦྱོར་བའི་ཆེད་དུའོ། །རས་རིས་ཀྱི་སྤྱན་སྔར་ཟླ་བ་གཅིག་ཏུ་བཟླས་པར་བྱའོ། །དོང་ཙེ་སྟོང་ཕྲག་བཅུ་གཉིས་རྙེད་དོ། །དཀར་པོའི་བརྒྱད་པ་ནས་བརྩམས་ཏེ་རིང་བསྲེལ་
[128b.3]དང་བཅས་པའི་མཆོད་རྟེན་དུ་ཟླ་བ་དྲུག་བཟླས་པར་བྱའོ། །རྒྱལ་སྲིད་སྦྱིན་པར་བྱེད་དོ། །ནག་པོའི་བརྒྱད་པ་ལ་ཉིན་མཚན་དུ་སྨྱུང་བར་གནས་པས་གཟུགས་བརྙན་གྱི་སྤྱན་སྔར་བད་ཀན་མཐར་བྱེད་ཀྱི་སྙིང་པོ་བླངས་ནས་སྲད་བུ་དམར་པོས་དཀྲིས་ཏེ་དེ་ནས་པ་ལཱ་ཤའི་ཤིང་གིས་མེ་སྦར་
[128b.4]ནས་ཕུར་བུ་ཅན་ལ་སྟོང་ཕྲག་བརྒྱད་མངོན་བར་བསྔགས་པ་བྱས་ནས་དུམ་བུ་གསུམ་དུ་གཤགས་ཏེ་དུམ་བུ་རེ་རེ་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་མེར་གཞུག་པར་བྱའོ། །ཐོ་རངས་དོང་ཙེ་སུམ་བརྒྱ་སོ་སོར་རྙེད་དོ། །དཀར་པོའི་བརྒྱད་པ་ལ་མཚན་མོ་གཅིག་ཏུ་
[128b.5]སྨྱུང་བར་གནས་པས་ཨ་ཏི་མུཀྟ་ཀའི་མེ་ཏོག་སྟོང་ཕྲག་བརྒྱད་དབུལ་བར་བྱའོ། །ཉི་མ་བདུན་བདུན་དུ་དོང་ཙེ་སྟོང་སོ་སོར་རྙེད་དོ། །ནག་པོའི་བཅུ་བཞི་པ་ལ་མཚན་མོ་གཅིག་སྨྱུང་བར་གནས་པས་མཚན་མོ་ཤིང་བཏྱ་ཊ་ཀའི་རྩ་བ་རྣམས་བསྲེས་པའི་མེ་ལ་སྟོང་ཕྲག་བརྒྱད་སྦྱིན་
[128b.6]སྲེག་གྱིས་ཤིག །དངུལ་སྟོང་སོ་སོར་རྙེད་དོ། །དཀར་པོའི་བདུན་པ་ལ་ཉིན་མཚན་དུ་སྨྱུང་བར་གནས་པ་རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ་པདྨ་སྟོང་ཕྲག་བཅུ་དབུལ་བར་བྱའོ། །རྒྱལ་སྲིད་སོ་སོར་རྙེད་དོ། །སྐྱེས་པ་དབང་དུ་བྱེད་པ་ལ་ནག་པོའི་བརྒྱད་པ་ལ་ཉིན་མཚན་དུ་
[128b.7]སྨྱུང་བར་གནས་པས་ནག་པོའི་བརྒྱད་པ་ལ་མཚན་མོ་གཅིག་ཏུ་སྨྱུང་བར་གནས་པས་བྱང་ཆུབ་ཤིང་གི་ཤིང་ལ་མེ་རབ་ཏུ་སྦར་ནས་ཀུ་མུད་ལ་ཞོ་དང་། སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དབང་དུ་འགྱུར་རོ། །བུད་མེད་དབང་དུ་བྱེད་པ་ལ་ནག་པོའི་བཅུ་གཉིས་པ་
[129a]
[129a.1]ལ་སོའུ་ག་ནྟཱི་ཀའི་མེ་ཏོག་སྟོང་ཕྲག་བརྒྱད་འཕགས་པ་འཇམ་དཔལ་ལ་བསྣུན་ཅིག་དབང་དུ་འགྱུར་རོ། །སྨན་འཆིང་བ་དང་། ཡིད་ཀྱིས་གཉིས་འཐུང་དང་། རྐང་བཞི་པ་རྣམས་ཀྱི་བྲུན་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་རྐེད་པའི་ཕྱོགས་
[129a.2]སུ་གཞག་པར་བྱ་སྟེ། ཁུ་བ་འཆིང་བ་བྱས་པར་འགྱུར་རོ། །ཆོས་གོས་ཀྱི་རྣ་བ་ལ་ལན་བདུན་བཟླས་ནས་མདུད་པ་བྱས་ན་དུག་འཆིང་ངོ་། །དུག་གསོ་བ་ལ་ལོ་མས་སོ། །ཕྱག་རྒྱ་དབྱེ་བ་ལ་ཆུས་སོ། །འབེབས་པ་ལ་གུ་གུལ་གྱི་བདུག་པས་སམ། ཆུས་
[129a.3]གདོན་འཆིང་ངོ་། །སོར་མོ་ལ་ཡོངས་སུ་བཟླས་ནས། སྡིགས་པར་བྱེད་པ་དེ་དབང་དུ་འགྱུར་རོ། །རས་རིས་ཀྱི་སྤྱན་སྔར་བརྒྱད་བརྒྱ་བཟླས་པར་བྱའོ། །རྨི་ལམ་དུ་ཇི་ལྟར་འབྱུང་བ་བཞིན་སྟོན་པར་བྱེད་དོ། །རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་
[129a.4]ནས་དེའི་སྤྱན་སྔར་མཆོད་པ་རྒྱ་ཆེན་པོ་བྱས་ཏེ་ཨ་པཱ་མརྒ་དཀར་པོ་ཞོ་དང་སྦྲང་རྩི་དང་། མར་གྱིས་བཏགས་པ་རྣམས་བིལ་བའི་ཤིང་གིས་མེ་རབ་ཏུ་སྦར་ནས་འབུམ་སྦྱིན་སྲེག་བྱའོ། །རྒྱལ་སྲིད་སོ་སོར་རྙེད་དོ། །མ་གྲུབ་ན་གྲོང་བསྡུས་པ་སྟོང་སོ་སོར་རྙེད་དོ། །རས་རིས་
[129a.5]ཀྱི་སྤྱན་སྔར་གི་ཝང་ངམ། ལྡོང་རོས་ལ་སྟོང་ཕྲག་བརྒྱད་མངོན་པར་བསྔགས་པ་བྱས་ནས་བསྐུས་ཏེ་དགྲ་བོ་རྣམས་ཀྱི་ནང་དུ་ཞུགས་ན་འཇིགས་པར་མི་འགྱུར་རོ། །དགྲ་བོ་རྣམས་ཀྱིས་གནོད་པར་མི་འགྱུར་རོ། །འབེབས་པ་ལ་མེ་ཏོག་དཀར་པོ་དང་བཅས་པའི་ཆུ་དྲོན་ལ་ལན་
[129a.6]གསུམ་བཟླས་པ་དང་། ཀ་ར་བཱི་རའི་མེ་ཏོག་ལ་ལན་གསུམ་བཟླས་པས་འབེབས་པ་ལ་བསྣུན་པར་བྱའོ། །འདས་པ་དང་མ་འོངས་པ་སྟོན་པར་བྱེད་དོ། །འཆིང་བ་ནི་སེ་གོལ་གྱི་ཕྱག་རྒྱས་ཤིས་པར་བྱེད་དོ། །མིག་སྨན་སྒྲུབ་པར་འདོད་པས་དཔའ་བོའི་རིན་གྱིས་ཉོས་བའི་སོའུ་པི་རའི་
[129a.7]མིག་སྨན་སྲང་གཅིག་བླངས་ནས་བྲམ་ཟེའི་བུ་མོ་ཁ་བྱང་དུ་བལྟས་པས་བ་བྱུང་ལྔས་འཐག་ཏུ་གཞུག་པར་བྱའོ། །མིང་མེད་ཀྱི་སོར་མོས་རིལ་བུ་བཞི་བྱས་ནས་ཕྱོགས་བརྒྱད་ཀྱིས་རབ་ཏུ་སྤར་ཏེ་ཆོ་ག་འདི་ཉིད་ཀྱིས་མར་དང་སྲ་རྩི་པོག་སྲེག་ཅིང་སྟོང་ཕྲག་བརྒྱད་བཟླས་པར་བྱའོ། །གྲོང་གི་
[129b]
[129b.1]མཆོག་བཅུ་རྙེད་དོ། །ཆོ་ག་འདི་ཉིད་ཀྱིས་མཆོད་རྟེན་བྱས་ནས་ཙནྡན་གྱིས་བཏགས་པའི་པདྨ་སྟོང་ཕྲག་བརྒྱད་དབུལ་བར་བྱའོ། །ཡུལ་གྱི་བདག་པོ་ཉིད་སོ་སོར་རྙེད་དོ། །བདེ་བར་གཤེགས་པའི་མཐོ་གང་གི་ཚད་ཀྱི་མཆོད་རྟེན་བྱས་ནས་བདག་པ་བསྲེགས་ཏེ་ཙམ་པ་ཀའི་
[129b.2]མེ་ཏོག་སྟོང་ཕྲག་བརྒྱད་དབུལ་བར་བྱ་སྟེ་གསེར་སྟོང་སོ་སོར་རྙེད་དོ། །བདེ་བར་གཤེགས་པའི་མཐོ་གང་གི་ཚད་ཀྱི་མཆོད་རྟེན་བྱས་ཏེ་མེ་ཏོག་གི་གེ་སར་སྟོང་ཕྲག་བརྒྱད་དབུལ་བར་བྱ་སྟེ་གོས་སྟོང་སོ་སོར་རྙེད་དོ། །དེ་བཞིན་དུ་མེ་ཏོག་ཐམས་ཅད་ཀྱི་འདོད་པའི་ཆོ་གའོ། །དུར་ཁྲོད་ནས་
[129b.3]རོ་བསྲེགས་པའི་ཐལ་བ་བླངས་ཏེ་ཟླ་བ་ཉ་ལ་ཉིན་མཚན་དུ་སྨྱུང་བར་གནས་པས་མིང་མེད་ཀྱི་སོར་མོའི་ཁྲག་གིས་ཟླུམ་པོ་བྱས་ནས་གཟུགས་བརྙན་བྲིས་ཏེ་རྐང་པ་གཡོན་པས་མནན་ནས་སྟོང་ཟློས་ཤིག །རིགས་བརྒྱུད་དང་བཅས་པ་དབང་དུ་བྱེད་དོ། །བདེ་བར་གཤེགས་པའི་མཐོ་གང་
[129b.4]གི་ཚད་ཀྱི་མཆོད་རྟེན་བྱས་ནས་འབྲས་ཡོས་ལ་ཞོ་དང་། སྦྲང་རྩི་དང་མར་གྱིས་བཏགས་པའི་མེ་ལ་སྦྱིན་སྲེག་སྟོང་ཕྲག་བརྒྱད་གྱིས་ཤིག །གི་ཝང་ལ་སྟོང་དུ་མངོན་པར་བསྔགས་པས་ཐིག་ལེ་བྱས་ན་གང་མཐོང་བ་དང་། གང་རྣམས་མཐོང་བ་དེ་རྣམས་དབང་དུ་བྱེད་དོ། །ཐོ་
[129b.5]རངས་ཏུ་རུཥྐའི་ཆུ་ལ་ལན་བདུན་མངོན་པར་བསྔགས་པ་བྱས་ཏེ་གདོང་བཀྲུས་པས་གང་མཐོང་བ་དེ་སྦྱིན་པར་བྱེད་དོ། །ཐམས་ཅད་དེ་ཁོ་ན་བཞིན་དུ་ཏིལ་མར་ཟ་བས་ཁྱོར་བའི་ཆུ་ལ་ལན་བདུན་མངོན་པར་བསྔགས་པ་བྱས་ཏེ་འཐུངས་ཤིག །དོན་དུ་མ་གཉེར་བར་བཟའ་བ་རྙེད་
[129b.6]དོ། །རྒྱལ་པོའི་ཕོ་བྲང་དུ་རབ་ཏུ་ཞུགས་ཏེ་ཆོས་གོས་དེ་བླངས་ཏེ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་ལག་པ་གཡོན་པས་མདུད་པ་བྱས་ན་ཐོགས་པ་མེད་པར་འགྱུར་རོ། །ཆོམ་རྐུན་གྱི་ནང་དུ་དྲན་པར་བྱེད་ཅིང་བཟླས་པས་འཆིང་བ་གྲོལ་བར་བྱེད་དོ། །གཅོད་པ་དང་། འབུགས་
[129b.7]པ་ལག་པའི་སྔགས་རྣམས་ལ་པ་ལཱའི་འབྲུ་དང་། ཀ་ར་བཱི་ར་དཀར་པོ་དང་། ཡུངས་ཀར་རྣམས་ཀྱིས་གཟུགས་བརྙན་བྱས་ནས་རས་རིས་ཀྱི་སྤྱན་སྔར་ལག་པ་གཡོན་པས་མནན་ཏེ་སྟོང་ཕྲག་བརྒྱད་ཟློས་ཤིག །སྔགས་རྣམས་སློང་བར་བྱེད་པར་འགྱུར་རོ། །རིམས་གཞོམ་པར་འདོད་པས་
[130a]
[130a.1]གི་རི་ཀཪྞི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག་ཤཱི་རིམས་འཇོམས་པར་འགྱུར་རོ། །སེང་ལྡེང་གི་ཡམ་ཤིང་གིས་བརྒྱ་རྩ་བརྒྱད་སྦྱིན་སྲེག་གྱིས་ཤིག །གདོན་ཐམས་ཅད་གྲོལ་བར་འགྱུར་རོ། །ཐལ་བ་ལ་ལན་བདུན་བཟླས་ནས་གཞན་གྱི་
[130a.2]གསང་སྔགས་སྒྲུབ་པར་བྱེད་དོ། །ཆུ་ལ་ལན་ཅིག་བཟླས་པས་གྲོལ་ལོ། །རས་སམ་གྲོ་ག་ལ་བྲིས་ནས་རྒྱལ་མཚན་གྱི་རྩེ་མོ་ལ་བཏགས་ན་ཕ་རོལ་གྱི་དམག་སྡེ་རེངས་པར་འགྱུར་རོ། །ཆུ་དང་ཕྱེ་ཟ་ཞིང་ནག་པོའི་བརྒྱད་པའམ། ནག་པོའི་བཅུ་བཞི་པ་ལ་མཚན་མོ་གསུམ་
[130a.3]དུ་སྨྱུང་བར་གནས་པས་མཚན་མོ་གཅིག་པར་སོང་ནས་ལུས་ཀྱི་གཡས་སུ་རས་རིས་བཞུགས་ཏེ་བཅིང་བར་བྱའོ། །ཁུ་ཚུར་བཅིངས་ནས་ཇི་སྲིད་ཁུ་བ་བྱུང་བ་དེ་སྲིད་དུ་བཟླས་པར་བྱའོ། །འཆིང་བར་བྱེད་དོ། །ཞེས་གསུམ་པ་ལ་ཁུ་ཚུར་སྒྲུབ་པར་འགྱུར་རོ། །ཁུ་ཚུར་
[130a.4]བྱས་ན་མི་སྣང་ངོ་། །ལོ་བདུན་བརྒྱར་འཚོ་བར་འགྱུར་རོ། །དབང་ཕྱུག་ཆེན་པོ་ཡང་ཅི་བགྱིར་འགྱུར་རོ། །ཕྱོགས་གཙང་མར་རས་རིས་བཞུགས་ཏེ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་གཟུགས་བརྙན་བྱས་ཏེ་ཆོ་ག་བཞིན་དུ་མངོན་པར་མཆོད་ནས་བལ་
[130a.5]བའི་ཡམ་ཤིང་ཞོ་དང་། སྦྲང་རྩི་དང་། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །བཅོམ་ལྡན་འདས་འཇམ་དཔལ་གྱི་དཔྲལ་བ་ནས་འོད་ཟེར་བྱུང་ངོ་། །དེ་ནས་གྲུབ་པར་འགྱུར་བ་སྟེ་རྫས་སམ་གསེར་དཔག་ཏུ་མེད་པ་རྙེད་དོ། །ཉིན་མཚན་དུ་སྨྱུང་
[130a.6]བར་གནས་པས་རས་རིས་ཀྱི་སྤྱན་སྔར་ཀ་ར་བཱི་རའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །དེ་ནས་ཀ་ར་བཱི་རའི་མེ་ཏོག་ཅིག་བླངས་ནས་ཀླུའི་གནས་སུ་སོང་སྟེ་མེ་ཏོག་ཀླུ་མཚོ་བྲན་དུ་བཅུག་ལ་སྔགས་བཟླས་པར་བྱའོ། །ཀླུ་མ་དང་བཅས་པ་དབང་དུ་འགྱུར་རོ། །
[130a.7]གང་དོན་དུ་གཉེར་བ་དེ་ཐོབ་པར་བྱེད་དོ། །ཉིན་མཚན་དུ་སྨྱུང་བར་གནས་པས་ནག་པོའི་བཅུ་བཞི་ལ་ལམ་སུམ་མདོར་མཆོད་པ་བྱས་ནས་ཉེ་བར་འདུག་སྟེ་སྲན་མའི་ཚད་ཀྱིས་ལྡོང་རོས་ཀྱི་རིལ་བུ་བྱས་ནས་ཁར་བཅུག་སྟེ་ཇི་སྲིད་ཁ་གས་པ་དེ་སྲིད་དུ་བཟླས་པར་བྱའོ། །ལྡོང་རོས་
[130b]
[130b.1]གྲུབ་པར་འགྱུར་ཏེ་དཔྲལ་བར་ཐིག་ལེ་བྱས་པས་མི་སྣང་ངོ་། །འདོད་པའི་གཟུགས་ཅན་ལོ་ལྔ་བརྒྱར་འཚོ་བར་བྱེད་དོ། །ནག་པོའི་བརྒྱད་པ་ལ་ཁྲིའི་ཚོགས་ཅན་བླངས་ནས་གཞན་མོའི་བརྒྱད་པ་ལ་ཁྲོ་ཚོགས་ཅན་ལ་རྩེ་གསུམ་བྱེད་དུ་གཞུག་གོ། །གཞན་པའི་ནག་
[130b.2]པོའི་བརྒྱད་པ་ལ་ཉིན་མཚན་དུ་སྨྱུང་བར་གནས་པས་དུར་ཁྲོད་དུ་སོང་ནས་རྩེ་གསུམ་ལ་མཆོད་པ་ཆེན་པོ་བྱས་ནས་སྐྱིལ་མོ་ཀྲུང་གིས་ཉེ་བར་འདུག་སྟེ་ལག་པ་གཡས་པས་རྩེ་གསུམ་བླངས་ནས་ཇི་སྲིད་རྩེ་གསུམ་ལས་འོད་ཟེར་བྱུང་བ་དེ་སྲིད་དུ་བཟླས་པར་བྱའོ། །དེ་ནས་གྲུབ་
[130b.3]པར་འགྱུར་ཏེ་མཚན་མོ་མ་བརྩིགས་པ་རུ་ལྷའི་ཁྱིམ་འབྱུང་སྟེ་རྒྱན་ཐམས་ཅད་ཀྱིས་རྣམ་པར་བརྒྱན་པའི་བུད་མེད་འབྱུང་ངོ་། །འཁོར་གྱི་སྐྱེས་བུ་མང་པོ་ཡང་དགོད་པ་དང་སྒེག་པ་ལ་སོགས་པ་རྣམས་ཀྱིས་ཀུན་ཁྱབ་པར་ཉེ་བར་གནས་ཏེ་གང་བསམས་པ་དེ་ཐམས་ཅད་རྙེད་དོ། །ཐོ་
[130b.4]རངས་སྟོན་པས་ཐམས་ཅད་འཇོག་གོ། །དཀར་པོའི་ཚེས་གཅིག་ནས་བརྩམས་ཏེ་ཉིན་མཚན་དུ་སྨྱུང་བར་གནས་པས་རས་རིས་ཀྱི་སྤྱན་སྔར་ཚངས་མའི་ཁུ་བ་ཞོ་གང་ལ་བརྒྱད་བརྒྱར་ཟློས་ལ་འཐུངས་ཤིག་ཉི་མ་བདུན་གྱིས་ཐོས་པ་འཛིན་པར་འགྱུར་རོ། །རས་རིས་ཀྱི་སྤྱན་
[130b.5]སྔར་རྣམ་པ་སྣ་ཚོགས་པའི་སྲུང་བ་བྱས་ཏེ་བཟའ་བའི་ཊི་ཀཱ་ལ་ཇི་སྲིད་ཟན་དུ་གྱུར་པ་དེ་སྲིད་དུ་བཟླས་པར་བྱའོ། །དེ་ནས་གྲུབ་པར་འགྱུར་ཏེ་ཕྱི་ནས་ཟན་འཕོ་བར་བྱེད་དོ། །འབྲུ་ལ་སྐྱེས་པ་ཡང་ངོ་། །སྔོན་སྤྱད་པ་བྱས་པས་ལྕགས་གསུམ་ལས་བྱུང་བའི་འཁོར་ལོ་སོར་བཅུ་དྲུག་
[130b.6]པའི་རྣམ་པ་བྱས་ནས་ནག་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་པས་རྩ་བའི་རས་རིས་ཀྱི་སྤྱན་སྔར་མཆོད་པ་རྒྱ་ཆེན་པོ་བྱས་ནས་འཁོར་ལོ་ཨ་ཤྭཏྠའི་འདབ་མ་བདུན་ལ་བཞག་སྟེ་སྐྱིལ་མོ་ཀྲུང་གིས་ཉེ་བར་འདུག་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེ་ནས་
[130b.7]བླངས་པ་ཙམ་གྱིས་སྐྲ་ལི་ཞིང་འཁྱིལ་བ་ཉི་མ་འཆར་ཀའི་མདོག་ཅན་རིག་པ་འཛིན་པའི་འཁོར་ལོས་སྒྱུར་བར་འགྱུར་ཏེ་གང་རྣམས་ཀྱིས་མཐོང་བ་དེ་རྣམས་དང་ལྷན་ཅིག་འཕུར་བར་འགྱུར་རོ། །འབར་བ་ཅན་ལེགས་པར་མཐོང་བ་བླངས་ནས་ལག་པས་མནན་ཏེ་ལན་བདུན་བཟླས་པ་བྱས་ནས་
[131a]
[131a.1]གང་ལ་རེག་པ་དེ་དབང་དུ་འགྱུར་རོ། །ཀུ་ཤ་ལས་བྱུང་བའི་འཁོར་ལོ་བྱས་ནས་ལན་བདུན་བཟླས་པ་ཆུར་བཅུག་སྟེ་ཀླུ་རྣམས་ལངས་ནས་ཅི་བགྱི་ཞེས་སྨྲ་བར་བྱེད་དོ། །དོང་ཙེ་འབུམ་བྱིན་ཅིག་ཅེས་བརྗོད་པར་བྱའོ། །སློང་མོ་ཟ་ཞིང་རིའི་རྩེ་མོར་འཛེགས་ཏེ་སྟོང་
[131a.2]ཕྲག་བརྒྱ་བཟླས་པར་བྱ་སྟེ། དེ་བཞིན་གཤེགས་པའི་སྐུ་མངོན་དུ་འགྱུར་རོ། །དེ་མཐོང་ནས་འགྲུབ་པར་བྱེད་དོ། །རྒྱ་མཚོར་འགྲོ་བའི་ཆུ་ཀླུང་དུ་ཞུགས་ནས་ཨརྒའི་མེ་ཏོག་གིས་སྦྱིན་སྲེག་གྱིས་ཤིག །ཉི་མ་མཆོག་སྦྱིན་པར་འགྱུར་རོ། །ཆུ་ཀླུང་དེ་ཉིད་དུ་རྐེད་པ་ནུབ་ཙམ་
[131a.3]དུ་ཞུགས་ནས་བིལ་བའི་མེ་ཏོག་རབ་ཏུ་ལྷུག་ཅིག །མེས་པོས་མཆོག་སྦྱིན་པར་འགྱུར་རོ། །མནྡཱ་ར་བའི་མེ་ཏོག་གིས་སྦྱིན་སྲེག་གྱིས་ཤིག །དབང་པོས་མཆོག་སྦྱིན་པར་འགྱུར་རོ། །དེ་ཉིད་ཆུ་ལ་མནྡཱ་ར་བའི་མེ་ཏོག་གིས་ནོར་སྦྱིན་མཆོག་སྦྱིན་པར་འགྱུར་རོ། །འབུམ་ཕྲག་
[131a.4]གཉིས་བཟླས་པར་བྱའོ། །རྒྱལ་པོར་འགྱུར་བར་བྱེད་དོ། །འབུམ་ཕྲག་གསུམ་བཟླས་པར་བྱའོ། །སེམས་ཅན་ཐམས་ཅད་འགུགས་པར་བྱེད་དོ། །རྒྱས་ཚོར་འགྲོ་བའི་ཆུ་ཀླུང་དུ་ཞུགས་ཏེ་མྱ་ངན་མེད་པའི་ཤིང་གི་མེ་ཏོག་སྟོང་ཕྲག་བརྒྱ་བླུག་པར་བྱའོ། །མཚན་
[131a.5]མོ་བདུན་གྱིས་གནོད་སྦྱིན་མོ་རྣམས་འགུགས་པར་བྱེད་དོ། །ཤིང་ལ་མི་སྨྲ་བར་ཟླ་བ་དྲུག་ཏུ་བཟླས་པར་བྱའོ། །མངོན་པར་འདོད་པའི་རྫས་སོ་སོར་རྙེད་དོ། །ཨརྒ་ལས་བྱུང་བའི་རྒྱལ་པོའི་གཟུགས་བརྙན་སོར་དྲུག་པ་བྱས་ནས་ཁ་དོག་མ་འདྲེས་པས་རྒྱན་ཐམས་ཅད་
[131a.6]ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །དཀྱིལ་འཁོར་པའི་རྒྱལ་པོར་འགྱུར་རོ། །ཡང་ན་རིག་པ་འཛིན་པ་ཉིད་དོ། །རས་རིས་ཀྱི་སྤྱན་སྔར་མི་སྨྲ་བར་ཟླ་བ་དྲུག་ཏུ་ལག་པ་གཡོན་པ་ལ་མངོན་པར་བསྔགས་ནས་ཁྲི་ཡོངས་སུ་བཟླས་ཏེ་ཉེ་བར་གྱུར་པའི་གཏེར་
[131a.7]འབུམ་འབྱུང་ངོ་། །འབྲས་ཡོས་ལ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བཅུ་དང་། ཨ་བཱ་མརྒའི་ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བཅུ་སྦྱིན་སྲེག་གྱིས་ཤིག །གསེར་སྟོང་ཕྲག་བཅུ་སོ་སོར་རྙེད་དོ། །གི་ཝང་བླངས་ཏེ་རིལ་
[131b]
[131b.1]བུ་བྱས་ནས་ལྕགས་གསུམ་གྱིས་དཀྲིའོ། །དེ་ནས་གཙང་ཞིང་དཀར་བའི་གོས་བགོས་ཏེ་དུར་ཁྲོད་དུ་སོང་ནས་དྲི་དང་བདུག་པ་དང་མེ་ཏོག་ལ་སོགས་པ་རྣམས་ཀྱིས་མཆོད་པ་བྱས་ནས་འབྱུང་པོ་ཐམས་ཅད་པའི་གཏོར་མ་བྱིན་ཏེ་རིལ་བུ་ཐོད་པ་ཁ་སྦྱར་དུ་བཞག་ནས། ཇི་སྲིད་
[131b.2]འཇིགས་པའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །འཇིགས་པར་མི་འགྱུར་གྲོགས་རྣམས་ལ་བགོས་ནས་ཡང་ཁར་བཅུག་པས་མི་སྣང་བར་འགྱུར་རོ། །ལོ་སྟོང་ཕྲག་བཅུར་འཚོ་བར་འགྱུར་རོ། །ཕག་གི་མིག་བླངས་ནས་ཕྱུགས་དང་ལྷན་ཅིག་གཞོན་ནུ་མའི་ལག་པས་བཏབ་
[131b.3]པར་བྱའོ། །རིལ་བུ་བྱས་ནས་ལྕགས་གསུམ་གྱིས་དཀྲིས་ཏེ་ལག་པ་ཁ་སྦྱར་དུ་བཞག་ནས་དབང་ཕྱུག་ཆེན་པོའི་སྐུའི་གཡས་ཕྱོགས་སུ་ཁམ་ཕོར་ཁ་སྦྱར་དུ་བཞག་སྟེ་ལག་པ་གཡས་པས་མནན་པས་ཇི་སྲིད་ཤི་ཏའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །རིག་པ་བཟླས་ཏེ་གྲོགས་
[131b.4]རྣམས་ལའང་བྱིན་ནས་ཁར་བཅུག་པས་མི་སྣང་བར་འགྱུར་རོ། །བསྒྲུབ་པར་བྱ་བ་ཐམས་ཅད་ཀུན་ཏུ་དགའ་བ་དང་། ལོ་སྟོང་ཕྲག་ཏུ་འཚོ་བར་བྱེད་དོ། །པདྨ་གེ་སར་དང་། མིག་སྨན་དང་། ལྡོང་རོས་ཀྱང་རུང་སྟེ། ཆ་མཉམ་པར་བྱས་ནས་གསོ་སྦྱོང་ཅན་གྱི་བུ་མོའི་ལག་པས་བཏབ་
[131b.5]པར་བྱའོ། །ལྕགས་གསུམ་གྱིས་དཀྲིས་པ་བྱས་ནས་སྔོན་སྤྱད་པ་བྱས་པ་རྒྱལ་པོའི་སྦྱོར་བས་དབང་ཕྱུག་ཆེན་པོའི་སྐུའི་གཡས་སུ་འབྱུང་པོ་ཐམས་ཅད་པའི་གཏོར་མ་ཕུལ་ནས་དྲི་དང་མེ་ཏོག་དང་བདུག་པ་རྣམས་ཀྱིས་མཆོད་པ་བྱས་ཏེ་ཁམ་ཕོར་ཁ་སྦྱར་དུ་བཞག་ནས། ལག་པ་
[131b.6]གཡས་པས་མནན་ཏེ་ཇི་སྲིད་ཁ་ཊ་ཁ་ཊ་ཞེས་སྒྲོགས་པ་དེ་སྲིད་དུ་བཟླས་པར་བྱའོ། །སངས་རྒྱས་བཅོམ་ལྡན་འདས་ལ་གཅིག་ཕུལ་ནས་གྲོགས་རྣམས་ལའང་བགོས་ཏེ་ཁར་བཅུག་པས་མི་སྣང་བར་འགྱུར་རོ། །ལོ་སྟོང་དུ་འཚོ་བར་བྱེད་དོ། །སྔོན་སྤྱད་པ་བྱས་པས་འོ་མ་དང་ནས་ཟན་
[131b.7]ཟ་ཞིང་རིའི་རྩེ་མོར་རས་རིས་བཞུགས་ནས་འབུམ་བཟླས་པར་བྱའོ། །དེ་ནས་གསོ་སྦྱོང་ཅན་གྱིས་གྲོག་མཁར་གྱི་ས་རྟག་ཏུ་བླངས་ནས་འོ་མས་སྦྱར་ཏེ་འཇམ་པར་བྱས་ནས། བདེ་བར་གཤེགས་པའི་མཐོ་གང་གི་ཚོད་ཀྱི་དད་པ་བྱའོ། །རི་མོ་མཁན་གསོ་སྦྱོང་ཅན་གྱིས་ཁ་དོག་མ་
[132a]
[132a.1]འདྲེས་པ་འདྲིར་གཞུག་པར་བྱའོ། །དེ་ནས་རྣམ་པར་དབེན་པའི་ཕྱོགས་སུ་རས་རིས་བཞུགས་ནས་དྲི་དང་མེ་ཏོག་དང་བདུག་པས་མངོན་པར་མཆོད་དེ་འབྱུང་པོ་ཐམས་ཅད་པའི་གཏོར་མ་བྱིན་ནས་གོས་གཙང་མ་བགོས་པས་རས་རིས་ཀྱི་སྤྱན་སྔར་ཇི་སྲིད་ངང་པ་གཡོ་བར་བྱེད་
[132a.2]པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་སྔར་ཡོངས་སུ་བཟླས་པའི་གཞན་གྱིས་མི་ཐུབ་པའི་མེ་ཏོག་མཆོད་ཡོན་དབུལ་བར་བྱའོ། །སླར་ཡང་བརྒྱད་བརྒྱར་བཟླས་པར་བྱའོ། །ཐམས་ཅད་འོང་བར་བྱེད་དེ་འཇིགས་པར་མི་བྱའོ། །སྔགས་བཟླས་པའི་
[132a.3]རྨ་བྱས་རེག་པར་བྱའོ། །ཅི་བགྱི་ཞེས་སྨྲ་བར་བྱེད་དོ། །ལུས་ཀྱི་ནང་དུ་སོན་པར་གྱུར་ཅིག་ཅས་བརྗོད་པར་བྱའོ། །དེ་ནས་སྒྲུབ་པ་པོའི་ལུས་སུ་མི་སྣང་བར་འགྱུར་རོ། །སྐད་ཅིག་དེ་ཉིད་ལ་སྐྲ་ལི་ཞིང་འཁྱིལ་པ་ལོ་བརྒྱད་གཉིས་ལོན་པ་རྣམ་པ་ཉི་མ་འཆར་ཀའི་མདོག་ལྟར་སྣང་བ་
[132a.4]ཐོགས་པ་མེད་པར་འགྲོ་བར་བྱེད་དོ། །གང་མཐོང་བ་དང་ལྟ་བར་བྱེད་པ་དེ་དང་ལྷན་ཅིག་འཕུར་བར་འགྱུར་རོ། །རིག་པ་འཛིན་པ་ཐམས་ཅད་འདིའི་དབང་དུ་འགྱུར་ཏེ་བསྐལ་པར་གནས་ཤིང་གང་གི་ཚེ་འཆི་བ་དེའི་ཚེ་ལྷ་རྣམས་སུ་སྐྱེ་བར་འགྱུར་རོ། །སྔོན་སྤྱད་པ་བྱས་པས་རིང་བསྲེལ་དང་བཅས་
[132a.5]པའི་མཆོད་རྟེན་དུ་རས་རིས་བཞུགས་ནས་འབུམ་ཕྲག་ལྔ་བཟླས་པར་བྱའོ། །གསོ་སྦྱོང་ཅན་གྱིས་མི་སྨྲ་བར་ཐོག་ཕོག་པའི་ཤིང་བླངས་ནས་འོ་མར་ཉིན་ཞག་བདུན་དུ་གཞུག་པར་བྱའོ། །དེ་ནས་ཕྱུང་སྟེ་ས་དཀར་པོ་དང་ཙནྡན་གྱི་ཆུས་མཉེས་པས་ཇི་སྲིད་རྡོ་རྗེ་ཕོག་པའི་ཤིང་འཁྲུར་
[132a.6]གཞུག་པར་བྱའོ། །དེ་ནས་སྒྲུབ་པ་པོ་གསོ་སྦྱང་ཅན་གྱིས་བཟོ་བོས་སེང་གེ་བྱེད་དུ་གཞུག་པར་བྱའོ། །དེ་ནས་རྒྱུ་སྐར་སྣར་མ་ལ་དཀོན་མཆོག་གསུམ་ལ་མཆོད་པ་རྒྱ་ཆེན་པོ་བྱས་ནས་དགེ་འདུན་གྱིས་བསྟན་པའི་སློང་མོ་བཟའ་བར་བྱའོ། །རས་རིས་ཀྱི་སྤྱན་སྔར་མཆོད་པ་རྒྱ་ཆེན་པོ་
[132a.7]བྱས་ནས་རྣམ་པ་སྣ་ཚོགས་པའི་གཏོར་མ་དབུལ་བར་བྱའོ། །དེ་ནས་སྒྲུབ་པ་པོ་གཙང་མས་གོས་གཙང་མ་བགོས་ཏེ་ཀུ་ཤའི་ཁྲེས་ལ་ཉེ་བར་འདུག་པས་ལག་པ་གཡས་པས་སེང་གེ་མནན་ཏེ་ཇི་སྲིད་སེང་གེ་གཡོ་བར་བྱེད་པ་དེ་སྲིད་དུ་བཟླས་པར་བྱའོ། །གཡོས་པ་དང་། རྣམ་པ་སྣ་ཚོགས་པའི་
[132b]
[132b.1]མཚན་མ་སྐྱེ་སྟེ་འཇིགས་པར་མི་བྱེད་དོ། །དེ་ནས་རིག་པ་འཛིན་པས་ལན་བདུན་མངོན་པར་བསྔགས་པའི་ཡུངས་ཀར་རྣམས་ཀྱིས་སེང་གེ་ལ་གཞུ་བར་བྱའོ། །སེང་གེ་སྒྲ་ཆེན་པོ་སྒྲོགས་པར་བྱེད་དོ། །སྒྲུབ་པ་པོ་ཡང་མ་བསམས་པར་དགོན་པ་ལས་འདའ་བར་མི་འགྱུར་རོ། །
[132b.2]དེ་ནས་སྒྲུབ་པ་པོས་ལན་བདུན་བརྗོད་ནས་སེང་གེ་ལ་འཛེགས་ཏེ་རིག་པ་འཛིན་པ་ཐམས་ཅད་ཀྱང་འདུས་ནས་སེང་གེ་ལ་ཞོན་ཏེ་འཁོར་དང་བཅས་པ་འཕུར་བར་འགྱུར་རོ། །ཡིད་ཀྱིས་རླུང་ལྟར་འགྲོ་བ་དང་། རིག་པ་འཛིན་པའི་འཁོར་དུ་མ་དང་། བསྐལ་པར་གནས་ཤིང་
[132b.3]གང་གི་ཚེ་འཆི་བ་དེའི་ཚེ་གང་དུ་འདོད་པར་སྐྱེ་བར་འགྱུར་རོ། །སེང་གེའི་སྒྲུབ་ཐབས་སོ། །ནོར་སྒྲུབ་པར་བྱེད་པར་འདོད་ན་དཀར་པོའི་ཟླ་བ་ཉ་ནས་བརྩམས་ཏེ་མི་སྨྲ་བར་འོ་མ་དང་ནས་ཟན་ཟ་ཞིང་ཇི་སྙེད་ཕྱི་མ་ཟླ་བ་གསུམ་གྱི་བར་དུ་རས་རིས་ཀྱི་སྤྱན་སྔར་འབུམ་བཟླས་པར་
[132b.4]བྱའོ། །དེ་ནས་རས་རིས་གཡོ་བར་འགྱུར་རོ། །ཡང་དེ་བཞིན་གཤེགས་པའི་གཟུགས་བརྙན་གཡོ་བར་བྱེད་དོ། །ནོར་གྱི་དངོས་གྲུབ་ཆེན་པོར་འགྱུར་རོ། །ནཱི་ལཱ་ཊ་ཀ་ལ་བརྒྱད་བརྒྱར་མངོན་པར་བསྔགས་ཏེ་མདུད་པ་བྱའོ། །གྱད་གཡུལ་དུ་རྒྱལ་བར་འགྱུར་རོ། །
[132b.5]ཐལ་བ་ལ་ལན་ཉི་ཤུ་རྩ་གཅིག་བཟླས་ཏེ་སྤྱི་བོར་བཞག་པར་བྱས་ན་གཡུལ་དུ་རྒྱལ་བར་འགྱུར་ཏེ་གྱད་ཀྱི་དངོས་གྲུབ་བོ། །དཀར་པོའི་ཚེས་གཅིག་ནས་བརྩམས་ནས་འོ་མ་དང་ལྷན་ཅིག་ཟངས་ཀྱི་སྣོད་དུ་བཞག་སྟེ་བརྒྱད་བརྒྱར་མངོན་པར་བཟླས་པ་བྱས་ནས་འཐུངས་ཤིག །དེ་བཞིན་དུ་
[132b.6]ཉི་མ་བདུན་གྱིས་ཐོས་པ་འཛིན་པར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་གི་ཞལ་ནས་འོད་ཟེར་བྱུང་སྟེ་སྒྲུབ་པ་པོས་བསྐོར་བ་བྱས་ནས་སྟེང་དུ་འགྲོ་སྟེ་རིག་པ་འཛིན་པར་འགྱུར་རོ། །འདོད་པའི་གཟུགས་ཅན་ལོ་བརྒྱ་སྟོང་ཕྲག་གསུམ་དུ་འཚོ་བར་བྱེད་དོ། །ནག་
[132b.7]པོའི་བརྒྱད་པ་ལ་མཚན་མོ་གཅིག །བར་གནས་པས་གཟུགས་བརྙན་གྱི་མདུན་དུ་གི་ཝང་བཞག་ནས་ཇི་སྲིད་འབར་བ་དེ་སྲིད་དུ་བཟླས་པར་བྱའོ། །དེའི་ཚེ་བླང་བར་བྱ་སྟེ་བླངས་པ་ཙམ་ལ་སྲེད་མེད་ཀྱི་བུའི་སྟོབས་སུ་འགྱུར་ཏེ། གཞན་གྱི་མཚོན་ཆ་རྣམས་མཐུ་མེད་པར་འགྱུར་རོ། །གང་ཕྲེང་བ་
[133a]
[133a.1]དང་ལྡན་པ་དེ་གནས་པས་ལོ་སུམ་བརྒྱ་འཆོ་བར་བྱེད་དོ། །ནག་པོའི་བཅུ་བཞི་པ་ལ་ཉིན་མཚན་དུ་སྦྱང་བར་གནས་པས་རས་རིས་ཀྱི་སྤྱན་སྔར་བིལ་བའི་ཤིང་གིས་མེ་རབ་ཏུ་སྦར་ནས། བེ་ཀངྐ་ཏའི་ཡམ་ཤིང་ལ་ཚ་བའི་ཏིལ་མར་གྱིས་བཏགས་པ་སྟོང་ཕྲག་བརྒྱར་སྦྱིན་སྲེག་གྱིས་
[133a.2]ཤིག །དོང་ཙེག་ཅིག་རྙེད་དོ། །དཀར་པོའི་བཅུ་གསུམ་པ་ལ་ཉིན་མཚན་དུ་སྨྱུང་བར་གནས་པས་ས་ལས་བྱུང་བའི་འདོད་པའི་ལྷ་བྱས་ནས་དེའི་ཁར་འབྲས་ཐུག་པོ་ཆེའི་སྟོང་ཕྲག་བརྒྱ་སྦྱིན་སྲེག་གྱིས་ཤིག །ཉི་མ་བདུན་ལ་གང་བུ་མོ་འདོད་པ་དེ་དབང་དུ་འགྱུར་རོ། །ནག་པོའི་བཅུ་
[133a.3]བཞི་ལ་ཉིན་མཚན་དུ་སྨྱུང་བར་གནས་པས་དུར་ཁྲོད་དུ་སོང་སྟེ། ས་ལ་མ་ལྷུང་བའི་བ་ལང་གི་ལྕི་བས་དཀྱིལ་འཁོར་ཉེ་བར་བྱུག་པ་བྱས་ནས་མ་ཉམས་པའི་ཐོད་པ་བླངས་ཏེ་ཙནྡན་དམར་པོའི་ཆུས་བཀྲུས་ནས་མེ་ཏོག་དམར་པོ་དང་། དྲི་དང་མེ་ཏོག་གིས་མངོན་པར་མཆོད་ཅིང་དེ་
[133a.4]ནས་ཐོད་པ་ལ་ཉེ་བར་འདུག་སྟེ། གསང་སྔགས་བཟླས་པས་དགུག་པར་བྱའོ། །ཇི་སྲིད་ཐོད་པ་གཡོ་བར་གྱུར་པ་དེ་སྲིད་དུའོ། །དེའི་ཚེ་གྲུབ་པར་འགྱུར་རོ། །དེའི་ཚེ་སེན་མོས་གང་བཀུག་པ་དེ་འོང་སྟེ། གང་བརྗོད་པ་དེ་བྱེད་དོ། །ཞིབ་བྱེད་པར་འདོད་ན་རས་རིས་ཀྱི་
[133a.5]སྤྱན་སྔར་པདྨ་སྟོང་ཕྲག་བརྒྱད་སྦྱིན་སྲེག་གྱིས་ཤིག་ཞི་བར་འགྱུར་རོ། །རས་རིས་ཀྱི་སྤྱན་སྔར་མཱ་ལ་ཏིའི་མེ་ཏོག་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག་ཞི་བར་འགྱུར་རོ། །སྔོན་སྤྱད་པ་བྱས་པ་ནག་པོའི་བཅྭ་ལྔ་པ་ལ་རིང་བསྲེལ་དང་བཅས་
[133a.6]པའི་མཆོད་རྟེན་དུ་རས་རིས་བཞུགས་ནས་མཆོད་པ་ཆེན་པོ་བྱས་ཏེ་གཏོར་མ་རྒྱ་ཆེན་པོ་དབུལ་བར་བྱའོ། །ཕྱི་རོལ་དུ་འབྱུང་པོ་ཐམས་ཅད་པའི་གཏོར་མ་བྱན་ཏེ། དེ་ནས་ནཱ་ག་གེ་སར་གྱི་ཕྱེ་མས་གཟུགས་བརྙན་བྲིས་ཤིག །དཀྱིལ་འཁོར་བཅིང་བ་ཡང་བྱས་ནས་ཀུ་ཤའི་
[133a.7]ཁྲེས་ལ་ཉེ་བར་འདུག་སྟེ། ཇི་སྲིད་དུ་སྐར་མདའ་ལྟུང་བ་དེ་སྲིད་དུ་བཟླས་པར་བྱའོ། །སླར་ཡང་ཇི་སྲིད་རས་རིས་འགུལ་བ་དེ་སྲིད་དུ་བཟླས་པར་བྱའོ། །དངོས་གྲུབ་ཀྱི་མཚན་མ་གཞན་རྣམས་ཀྱང་འབྱུང་སྟེ། དེ་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་
[133b]
[133b.1]འཕུར་བའི་རིག་པ་འཛིན་པར་འགྱུར་རོ། །འདོད་པའི་གཟུགས་ཅན་དཔག་ཚད་སྟོང་ནས་མཐོང་བར་བྱེད་ཅིང་ཐོས་པར་བྱེད་དོ། །རིག་པ་འཛིན་པ་ཐམས་ཅད་ཀྱིས་གནོད་པ་མེད་དོ། །སྔོན་སྤྱད་པ་བྱས་པས་ནག་པོའི་བཅུ་བཞི་ལ་ཉིན་མཚན་དུ་སྨྱུང་བར་གནས་པས་མཆོད་པ་
[133b.2]རྒྱ་ཆེན་པོ་བྱས་ནས་མ་ཉམས་པའི་ལུས་བླངས་ཏེ་དྲི་དང་མེ་ཏོག་དང་བདུག་པས་མངོན་པར་མཆོད་ནས་ལག་པ་གཡས་པས་བྱིན་ཏེ་ཇི་སྲིད་དུ་འབར་བ་དེ་སྲིད་དུ་བཟླས་པར་བྱའོ། །འབར་བ་ཙམ་གྱིས་རིག་པ་འཛིན་པ་སྟོང་གིས་ཡོངས་སུ་བསྐོར་ཏེ་ནམ་མཁའི་མཐིལ་དུ་འཕུར་བར་བྱེད་དོ། །
[133b.3]ལོ་བརྒྱད་གཉིས་ལོན་པའི་རྣམ་པ་སྐྲ་ལི་ཞིང་འཁྱིལ་བ་རིག་པ་འཛིན་པ་ཐམས་ཅད་ཀྱིས་གནོད་པ་མེད་པའོ། །འབེབས་པ་ལ་འདུག་པས་སོ། །དུག་འཇོམས་པ་ལ་ཡལ་འདབ་ཀྱིས་སོ། །བདག་ཉིད་སྲུང་བ་ལ་བཟླས་པས་སོ། །དཀར་པོའི་བཅུ་བཞི་པ་ནས་བརྩམས་
[133b.4]ཏེ་ཇི་སྲིད་བཅྭ་ལྔའི་བར་དུ་གཟུགས་བརྙན་གྱི་སྤྱན་སྔར་གསོ་སྦྱོང་ཅན་གྱིས་དག་པ་གོས་གཙང་མ་བགོས་པས་བཟླས་པར་བྱའོ། །གང་འདོད་པ་དེ་ཐོབ་པར་བྱེད་དོ། །མར་ལ་བརྒྱད་བརྒྱར་མངོན་པར་བསྔགས་པར་བྱས་ནས་འཐུངས་ཤིག །ཉི་མ་བདུན་གྱིས་ཡིད་གཞུངས་
[133b.5]པར་འགྱུར་རོ། །རས་རིས་ཀྱི་སྤྱན་སྔར་མལླི་ཀའི་མེ་ཏོག་སྟོང་ཕྲག་བརྒྱད་སྦྱིན་སྲེག་གྱིས་ཤིག །མཚན་མོ་བདུན་ལ་རྫས་སྐྱེ་བར་འགྱུར་རོ། །དཀར་པོའི་བཅུ་བཞི་ལ་མཚན་མོ་གསུམ་དུ་སྨྱུང་བར་གནས་པས། ཨུ་དུམ་བཱ་རའི་ཤིང་གིས་མེ་རབ་ཏུ་སྦར་ནས། ཨུ་དུམ་བཱ་རའི་
[133b.6]ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པའི་སྟོང་ཕྲག་བརྒྱད་སྦྱིན་སྲེག་གྱིས་ཤིག །དོང་ཙེ་ལྔ་བརྒྱ་རྙེད་དོ། །ནག་པོའི་བཅུ་བཞི་པ་ལ་གསོ་སྦྱོང་ཅན་གྱིས་མར་མེ་སྟོང་ཕྲག་བརྒྱད་སྦར་ནས་མར་མེ་འཁྱིལ་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཕྱི་ནས་བཟླས་པ་
[133b.7]དབུལ་བར་བྱའོ། །དེ་ནས་མིག་ཐོབ་པར་བྱེད་དོ། །ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་རིང་བསྲེལ་དང་བཅས་པའི་མཆོད་རྟེན་དུ་བཞུགས་ནས་སྟོང་ཕྲག་བརྒྱད་མངོན་པར་བསྔགས་པ་བྱས་ཏེ། སངས་རྒྱས་དང་། བྱང་ཆུབ་སེམས་དཔའ་ཐམས་ཅད་ལ་ཕྱག་བྱ་བ་
[134a]
[134a.1]བྱས་ནས། ཉི་མ་གཅིག་ལ་ཐུན་གསུམ་དུ་ཡོངས་སུ་བཟླས་པ་ལན་བཅུ་གཉིས་སུ་བཟླས་པར་བྱའོ། །རྣ་བ་སོ་སོར་རྙེད་དོ། །ནད་ལ་འཕགས་པ་སྤྱན་རས་གཟིགས་དབང་ཕྱུག་ཏིང་ངེ་འཛིན་ངེས་པར་སྐྱེས་པའི་ཆོ་གས་རས་སམ་འབྲས་
[134a.2]བུ་ཅན་ལ་ཁ་དོག་མ་འདྲེས་པའི་ཚོན་གྱིས་འདྲིར་གཞུག་པར་བྱའོ། །དེའི་སྤྱན་སྔར་མཆོད་པ་ཆེན་པོ་བྱས་ནས་སྟོང་ཕྲག་བརྒྱར་བཟླས་པར་བྱའོ། །ཀུ་ཤའི་སྟན་ལ་འོ་མ་དང་ནས་ཟན་ཟ་ཞིང་དུས་གསུམ་དུ་ཁྲུས་བྱེད་ཅིང་གཙང་མ་བགོས་པས་ཡན་ལག་བརྒྱད་ལྡན་པའི་
[134a.3]གསོ་སྦྱོང་ཅན་གྱིས་ཚེས་གཅིག་ནས་བརྩམས་ནས་ཇི་སྲིད་གཅིག་གི་བར་དུ་བཟླས་པ་དབུལ་བར་བྱའོ། །དེ་ནས་ནད་རབ་ཏུ་ཞི་བར་འགྱུར་རོ། །སྔོན་སྤྱད་པ་བྱས་པའི་འོ་མ་དང་ནས་ཟན་ཟ་བའམ་བ་ལང་གི་གཅིན་དང་ནས་ཟན་ཟ་བས་དུས་གསུམ་དུ་ཁྲུས་བྱ་ཞིང་གསོ་སྦྱོང་ཅན་
[134a.4]གྱིས་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་ནས་མར་མེ་བརྒྱད་སོ་སོར་སྦར་ཏེ་པདྨ་སྟོང་གིས་མཆོད་པར་བྱའོ། །ནག་པོའི་ཕྱོགས་ལ་བཟླས་པར་བྱའོ། །དཀར་པོའི་ཚེས་གཅིག་ནས་བསྒྲུབ་པར་བྱའོ། །ཟླ་བ་ཉ་ལ་མཚན་མོ་གསུམ་དུ་སྨྱུང་བར་
[134a.5]གནས་པས་མཆོད་པ་རྒྱ་ཆེན་པོ་བྱས་ཏེ། མཚན་ཐོག་ཐག་ཏུ་བཟླས་པ་བྱའོ། །གལ་ཏེ་རྒྱལ་པོར་གྱུར་ན། སྒྲུབ་པ་པོའི་ཁང་པ་འབར་བར་བྱེད་ཅིང་མེ་ཏོག་གི་ཆུན་བུ་གཡོ་བར་བྱེད་ན་དཀྱིལ་འཁོར་བའི་རྒྱལ་པོར་འགྱུར་རོ། །རས་རིས་ཀྱི་སྤྱན་སྔར་ཙནྡན་དཀར་པོས་དཀྱིལ་
[134a.6]འཁོར་བྱས་ནས་དྲི་དང་། མེ་ཏོག་དང་བདུག་པ་ལ་སོགས་པ་དང་གཏོར་མ་ཡང་ཕུལ་ནས་མེ་ཏོག་གི་གེ་སར་བརྒྱ་ཕྲག་གསུམ་བླངས་ཏེ་བརྒྱད་བརྒྱར་མངོན་པར་བསྔགས་པར་བྱས་ནས་མར་གྱི་མར་མེ་གསུམ་སྦར་ཏེ་ཨུ་དུམ་བཱ་རའི་ཡམ་ཤིང་གིས་མེ་རབ་ཏུ་སྦར་ནས་མེ་ཏོག་རེ་རེ་ལ་བརྒྱད་
[134a.7]བརྒྱར་མངོན་པར་བསྔགས་པར་བྱས་ནས་མར་གྱིས་བྱུགས་ཏེ་སྦྱིན་སྲེག་བྱའོ། །གང་འདོད་པ་དེ་དབང་དུ་འགྱུར་རོ། །མཚན་མོ་བདུན་དུ་དུས་གསུམ་དུ་ཡོངས་སུ་བཟླས་པར་བྱེད་ན་དེའི་མཚམས་མེད་པ་ལྔ་བསྲབས་པར་འགྱུར་རོ། །ཉི་མ་སོ་སོར་བརྒྱད་བརྒྱར་ཟློས་པར་བྱེད་ན་
[134b]
[134b.1]སྡིག་པ་རྣམས་བསྲབས་པར་འགྱུར་རོ། །རྟག་ཏུ་བཟླས་པས་གང་འདོད་པའི་གྲོང་དེ་སོ་སོར་རྙེད་པ་དང་། མིག་གིས་གང་མཐོང་བ་དེ་དབང་དུ་འགྱུར་རོ། །རྩོད་པ་ལས་རྒྱལ་བ་དང་སྨྲ་བའི་མཆོག་ཏུ་འགྱུར་རོ། །ཏིལ་དང་མཱ་ཥའི་སྦྱིན་སྲེག་གྱིས་ཤིག་ནོར་སྐྱེད་པར་བྱེད་དོ། །
[134b.2]བ་ཊའི་མྱུ་གུ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དུས་མ་ཡིན་པར་འཆི་བར་མི་འགྱུར་རོ། །རས་རིས་ཀྱི་སྤྱན་སྔར་ཀླུ་ཤིང་གི་མེ་ཏོག་སྟོང་ཕྲག་བརྒྱད་ཀྱིས་མི་བདག་དབང་དུ་འགྱུར་རོ། །དེ་ནས་ཡང་ཤཱཀྱ་ཐུབ་པས་སླར་ཡང་ཐམས་ཅད་དང་ལྡན་
[134b.3]པའི་འཁོར་གྱི་དཀྱིལ་འཁོར་ལ་ཀུན་ཏུ་གཟིགས་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། སེམས་དཔའ་ཆེན་པོ་ཁྱོད་ཀྱི་རིག་པའི་སྔགས་ཀྱི་ལེའུ་མཐའ་དག་རྣམ་པར་བཀོད་པའི་ཁྱད་པར་གྱི་ཚོགས་སྦྱིན་སྲེག་གི་ལས་རབ་ཏུ་སྦྱར་བས་རིག་བསྒྲུབ་པ་
[134b.4]པོའི་མེ་ལ་རབ་ཏུ་སྤྱོད་པའི་ཁྱད་པར་གྱི་ཆོ་ག་དང་གང་དུ་རབ་ཏུ་གནས་པས་རིག་པའི་སྤྱོད་པ་ལ་མངོན་པར་བརྩོན་པའི་སེམས་ཅན་གྱིས་རབ་ཏུ་སྦྱར་བར་བྱ་བ་ཡོད་དེ་དེ་གང་ཞེ་ན། འདིའི་རིག་པའི་སྔགས་ཀྱི་ཚིག་རྣམས་གསུངས་པ། ཏདྱ་ཐཱ། ཨོཾ་ཏིཥྛ་ཧ་རི་སིརྒ་ལ་ལོ་ཧི་ཏཱཀྵ། 
[134b.5]དེ་ཧི། ད་དཱ་པ་ཡ། ཧཱུྃ་ཕཊ་སྭཱ་ཧཱ། འདི་ནི་སྤྱན་རས་གཟིགས་དབང་ཕྱུག་གི་མེའི་སྙིང་པོ་སྟེ། ལས་ཐམས་ཅད་བྱེད་པ་འདོད་པ་ཐམས་ཅད་སྦྱིན་པ་བདག་ཉིད་དགོངས་སོ། །སྒྲུབ་པ་པོས་འདིས་མེ་ལ་སྦྱིན་སྲེག་བྱ་སྟེ་ལན་ཅིག་བཟླས་པའི་སྲེག་བླུགས་གསུམ་མེ་
[134b.6]ལ་སྦྱིན་སྲེག་བྱའོ། །མེ་སྤྱན་དྲངས་པར་འགྱུར་རོ། །དེ་བཞིན་དུ་ཞི་བ་ཅན་དང་རྒྱས་པ་ཅན་དང་དྲག་པོའི་ལས་རྣམས་རབ་ཏུ་སྦྱར་བ་ལ་ཡམ་ཤིང་གི་ཤིང་རྣམ་པ་གསུམ་དུ་འགྱུར་ཏེ། ཞི་བའི་དོན་དུ་མྱ་ངན་མེད་པའི་ཤིང་རླན་དང་བཅས་པས་ཁྱད་པར་དུ་བྱས་པ་མཐོ་གང་ངམ་
[134b.7]ཁྲུ་གང་ཙམ་མམ་སོར་གསུམ་པ་ཡང་སྒྲུབ་པ་དང་། འཇམ་ཞིང་མཉེན་པ་རབ་ཏུ་བསྔགས་པ་ནི་ཆོ་ག་འདི་བསྒྲུབ་པར་བྱའོ། །བུག་པ་མེད་ཅིང་ཁོང་སྟོང་ཡང་མ་ཡིན་པ་ནེ་ཙོའི་གཤོག་པ་འདྲ་བ་དང་། དེ་བཞིན་དུ་ལྗང་གུ་དང་། ལོ་མ་བསྐམས་པའམ། ཁ་དོག་ནག་པོ་ཡང་སྦྱིན་པར་བྱའོ། །
[135a]
[135a.1]སྲིན་བུ་རྣམས་ཀྱིས་ཟོས་པ་སྤངས་ནས་བུག་པ་མེད་པ་ཡང་ཀུན་ཏུ་འཇོག་པས་ཁ་དོག་གཞན་མཆོག་དང་ཐ་མ་ཉིད་ཀྱང་སྤངས་ནས་སྐམ་པོ་དེ་རྣམས་ཀྱང་སྤངས་པ་བསྲེགས་པར་ཀུན་ཏུ་སྤྱོད་དོ། །མ་རུལ་ཅིང་མི་འཁྱོག་པ་ཉིད་དང་གཞན་སྤང་བར་བྱའོ། །
[135a.2]དེ་ནས་མེ་ཐབ་ཀུན་ནས་གྲུ་བཞི་པ་བྱས་ནས་འོག་ཉིད་དུ་བསྐོར་བར་བྱ་སྟེ། གཞུ་གང་དང་ཁྲུ་གང་གི་ཚད་ལས་ཁྲུ་གསུམ་མམ། ཁྲུ་གཉིས་སམ་ཁྲུ་བཞི་སྟེ། དེ་བཞིན་ཁོ་ནར་སྲོག་ཆགས་རྣམས་སྤངས་པ་རྟག་ཏུ་བྱེ་མ་བསྔགས་ཏེ་དེ་ལ་པདྨའི་རྣམ་པས་སོ། །དེ་ནས་ཁ་ཁྱེར་
[135a.3]ཀུན་ནས་དཀྱིལ་འཁོར་གྱི་རྣམ་པ་གྲུ་བཞི་པ་ཡང་འབད་པས་སོ། །རས་རིས་ཀྱི་སྤྱན་སྔར་ཞི་བ་ཅན་དང་། རྒྱས་པ་ཅན་ཡང་རུང་སྟེ་འདི་རྣམས་ཡང་དག་པར་རབ་ཏུ་བསྒྲགས། མངོན་སྤྱོད་དུ་ནི་བཤད་པ་ལ། །དབུས་སུ་རྡོ་རྗེ་བྱ་བ་ནི། །རྩེ་མོ་གཉིས་ཀ་རྩེ་གསུམ་པ། །
[135a.4]གཞན་ཡང་མེ་ཐབ་ཁྲུ་གཉིས་པ། །ཐད་ཀར་ཡང་ནི་བདུན་པའོ། །དེ་བཞིན་གཙང་མའི་ཕྱོགས་རྒྱབ་ཏུ། །ཆུ་ཀླུང་ངོགས་ཀྱི་ཕྱོགས་གཅིག་གམ། །བརྟན་པའི་ཕྱོགས་སམ་དུར་ཁྲོད་དམ། །ཁང་སྟོང་སྦྱིན་སྲེག་ལེགས་བརྩམ་བྱའོ། །དེ་བཞིན་ཁོ་ནར་རི་རྩེར་
[135a.5]ཡང་། །ལྷ་ཡི་ཁང་པ་སྟོང་པ་དང་། །རྟག་ཏུ་དགོན་པ་ཆེན་པོ་དང་། །དེ་བཞིན་དུ་ཡང་གསུམ་རྣམས་ནི། །སྒྲུབ་པོའི་ཕྱོགས་སུ་གསུངས་པ་ཡིན། །གང་ཟག་མཆོག་གི་གནས་དེ་རྣམས། །གསུངས་པའི་སྦྱིན་སྲེག་ལས་ཀུན་ལས། །ཀུ་ཤའི་ཁྲེས་ལ་ཉེར་
[135a.6]འདུག་པས། །གནས་ནས་ཁྲུ་ཡི་ཚད་ལས་ནི། །སྦྱིན་སྲེག་ལས་རྣམས་ཁྱད་པར་དུ། །དེར་ནི་གསང་སྔགས་ཤེས་པས་བྱའོ། །དངོས་གྲུབ་མྱུར་བ་ཁོ་ནར་གནས། །ཉིད་དུ་གནས་པར་ཐེ་ཙོམ་མེད། །ཤར་དུ་བལྟས་དང་བྱང་དུ་བལྟས་པའང་། །ཞི་དང་རྒྱས་པ་
[135a.7]ཅན་ལ་བྱ། །དྲག་པོ་ལ་ནི་ལྷོ་རུ་སྟེ། །དེ་ནས་སྔགས་པས་རྣམ་པར་སྤང་། །ཤར་དུ་ཁ་བལྟས་ཞི་བ་འཕེལ། །རྒྱས་པ་ལ་ཡང་བྱང་བལྟས་པ། །འདི་རྣམས་སྔགས་པས་དུས་ལྷན་ཅིག །རིག་པ་བཟླས་པས་ཡང་དག་བརྩམ། །བིལ་བ་ཨརྐ་པ་ལཀྵ། །ནྱ་གྲོ་དྷ་
[135b]
[135b.1]ཡིས་རྒྱས་ལས་བྱ། །མངོན་སྤྱོད་ཅན་ལ་ཤིང་རྣམས་ནི། །དཀར་དང་ཚ་བ་སྐྱུར་དང་རྣོ། །དེ་རྣམས་ཐམས་ཅད་སྤང་བྱ་སྟེ། །ཐུབ་པ་རྣམས་ཀྱིས་བཀག་པ་ཡིན། །རྟག་ཏུ་ཞི་དང་རྒྱས་ལས་ལ། །བརླན་བཅས་ཤིང་ནི་རབ་ཏུ་བསྔགས། །དེ་བཞིན་སྐམ་པོ་དྲག་ལས་
[135b.2]སོ། །ཐུབ་པ་རྣམས་ཀྱིས་རྟག་ཏུ་སྤངས། །དེ་རྣམས་མེད་པའི་ཡམ་ཤིང་གིས། །ཤིང་དེ་རྣམས་སུ་བརྟག་པར་བྱ། །ལྗང་དང་སྣུམ་པ་འདྲ་བ་དང་། །རྨ་བྱའི་མགྲིན་པ་དང་མཚུངས་པ། །དེ་བཞིན་ཀུ་ཤའི་རྣམ་པ་ཡིས། །ཞི་དང་རྒྱས་པ་རྟག་ཏུ་བྱ། །མཪྒད་དང་
[135b.3]ནི་འདྲ་བ་དང་། །དེ་བཞིན་དཀར་པོའི་རྩ་རྣམས་ཀྱིས། །སྡིག་པའི་ལས་རྣམས་རྟག་ཏུ་བྱ། །རྒྱལ་བ་མཆོག་གིས་བཀག་པ་ཡིན། །འདིར་ནི་དྲི་མེད་ཆུ་ལ་ཡང་། དག་པ་སྲིན་བུ་སྤངས་པ་ལས། །རྟག་ཏུ་དེ་ནས་མངོན་པར་བཀྲུ། །ཀུན་ནས་བསྐོར་བ་བྱ་བ་ཡང་། །
[135b.4]རང་སྣང་ཕྱི་རོལ་བརྩོན་པའམ། །ཆོ་ག་ཇི་བཞིན་ཉེ་རེག་བྱ། །གཙང་མས་རྩྭ་ཡིས་སྒྲོན་མའི་ཚད་ལ་བྱ་བའོ། །དེ་ནས་ཁུ་ཚུར་ཚད་བྱས་ན། །འབད་པས་མ་ནི་སྦར་བར་བྱ། །ཁ་ཡི་རླུང་གིས་ཕུ་མི་བྱ། །དེ་བཞིན་གོས་ཀྱི་མཐའ་ཡིས་དང་། །གོས་ཀྱི་ཆུན་པོའམ་ཤམ་
[135b.5]ཐབས་དང་། །སྒྲིབ་གཡོགས་དག་ནི་སྤངས་པ་ཡིས། །ནམ་མཁའི་ནོར་དང་ཐ་དད་རླུང་། །ཉེ་བར་བཅོམ་དང་མངོན་དགའ་བའམ། །གཙང་མ་ཉམས་པ་བྲལ་བས་དང་། །དེ་བཞིན་གོས་དང་ནོར་བུས་ཀྱང་། །རླུང་ཡབ་བྱའོ་རླུང་བཟང་པོས། །མེ་ནི་ཡང་དག་བརྩམ་
[135b.6]པར་བྱ། །དེ་ལས་གྱུར་པའི་རླུང་འདི་ཡིས། །སྔགས་ཤེས་མེ་ནི་སྦར་བར་བྱ། །ཤིན་ཏུ་མཉམ་གཞག་སྦྱིན་སྲེག་དོན། །བུད་མེད་མཆོག་གཞན་བརྟག་པ་དག །བྱས་ནས་ཡང་ནི་མཐའ་རུ་ནི། །བ་ཡི་མར་གྱི་སྲེག་བླུགས་གསུམ། །དེར་ནི་སྦྱིན་བྱ་དེ་ལས་ནི། །
[135b.7]གང་ཡང་ཚད་དུ་བྱ་བའོ། །སངས་རྒྱས་སྐྱོབ་པ་ཐམས་ཅད་དང་། །རང་རང་སྔགས་ཀྱིས་མགོན་པོ་ལ། །དེ་ནས་ཇི་བཞིན་འདོད་ཕྱག་བྱ། །དེ་ཚེ་མེ་ལ་སྦྱིན་སྲེག་བྱ། །གསང་སྔགས་ལན་བདུན་བཟླས་པ་ཡིས། །རྟག་ཏུ་མེ་ནི་སྤྱན་དྲང་ངོ་། །བདག་ཉིད་རྩོམ་པའི་དྲི་ཞིམ་
[136a]
[136a.1]པོའི། །མེ་ཏོག་ཁོ་ནས་རྟག་ཏུ་འབོད། །སྔགས་པ་གནས་ལ་མཁས་པ་ཡིས། །གདན་ནི་གནས་ལ་ཕུལ་བ་པ། །གསང་སྔགས་དེས་སོ་གཞན་དུ་མིན། །ཞོ་ལྡན་མར་དང་བསྲེས་པ་ལ། །སྦྲང་རྩི་བཏགས་པའི་ཡམ་ཤིང་གསུམ། །རྒྱས་དོན་
[136a.2]མེ་ལ་སྦྱིན་སྲེག་བྱ། །སྔགས་ཀྱི་ལས་ཀྱིས་ཐམས་ཅད་དུ། །པདྨའི་གདན་ལ་ཉེར་འདུག་པས། །ཞི་བའི་ལས་ཀྱི་སྦྱིན་སྲེག་བྱ། །རྒྱས་པ་ཅན་ལ་འདི་རྣམས་ཉིད། །སྦྱིན་བྱ་གཟུགས་མཐུན་སྔགས་རྣམས་ཀྱིས། །མངོན་སྤྱོད་ཅན་དུ་གནས་པ་ལ། །
[136a.3]གཞན་གྱི་གཟུགས་སུ་བལྟ་བར་བྱ། །དྲི་མ་མེད་པའི་ལྷ་རྣམས་ནི། །རིམ་པ་བཞིན་དུ་མེ་ཐབ་ཏུ། །ཇི་ལྟར་རྙེད་པའི་མེ་ཏོག་དྲི། །བདུན་དུ་ཡོངས་སུ་བཟླས་པ་ཡིས། །མངོན་པར་བོས་པ་དེ་ཡི་ཚེ། །འབྱུར་གནས་ངེས་པར་གཞག་པ་རྣམས། །ཇི་ལྟར་གཉིས་
[136a.4]ཀར་གནས་དེ་བཞིན། །ཡམ་ཤིང་རྫས་དང་བསྲེས་པ་དང་། །མར་དང་སྦྲང་རྩི་ཡང་དག་ལྡན། །དེ་བཞིན་ཁོ་ནས་ཞོ་བསྲེས་པས། །བྱའོ་སྟོང་ངམ་འབུམ་ཚད་དམ། །ཡང་ན་བརྒྱ་རྩ་བརྒྱད་རྟག་བྱ། །སྔགས་ནི་བླངས་ནས་དེ་བཞིན་དུ། །རིག་པ་ལན་ཅིག་བཟླས་པ་
[136a.5]ཡི། །མིག་དང་གཙུག་ཕུད་འབར་བ་ཡི། །ཕྲེང་བའི་མེ་ལ་མེ་ལྕེ་གཅིག །དེ་བཞིན་ཉིད་དུ་ཞི་བའི་ལས། །སྦྱིན་སྲེག་ངེས་པར་བྱ་བ་ཡང་། །རྒྱས་པ་ཅན་ལ་དེ་དང་དབང་། །དྲག་པོའི་ལས་ནི་སྨད་པ་སྟེ། །རྒྱས་པས་སྤངས་སོ་སྦྱིན་སྲེག་ལས། །རབ་སྦྱོར་མེ་ནི་
[136a.6]བསྔགས་པར་འགྱུར། །སྒྲ་གཅན་བརྒྱད་ཅུའི་སྟོབས་དང་ལྡན། །རྒྱལ་བ་མཆོག་གིས་རབ་ཏུ་བསྔགས། །དེར་ནི་གསང་སྔགས་རྟག་སྒྲུབ་བྱེད། །དཀར་བའི་མེ་ལ་སྦྱིན་སྲེག་བྱ། །གལ་ཏེ་ཁ་དོག་དམར་དེ་བཞིན། །རྟག་ཏུ་རྒྱས་པའི་དངོས་གྲུབ་འདོད། །ནག་པོ་དུད་
[136a.7]ཁ་སེར་སྐྱ་ལའང་། །གཡོན་པ་ཅན་ཞེས་བྱ་བ་ཉིད། །ཁ་དོག་རྣམ་གསུམ་རབ་འཇུག་པ། །དངོས་གྲུབ་རྣམ་པ་གསུམ་ཡིན་ནོ། །སྔགས་པ་ལས་གཞན་ཁ་དོག་གམ། །རྣམ་པ་སྣ་ཚོགས་ཁ་དོག་ཉིད། །དེ་ལ་སྔགས་ཀྱི་དངོས་གྲུབ་མེད། །སླར་ཡང་ལག་པའི་མཐིལ་འདིར་ནི། 
[136b]
[136b.1]རྣམ་པ་སྣ་ཚོགས་ཁ་དོག་ཉིད། །ཁ་དོག་གསལ་བ་དེ་འདྲ་ཡོད། །མེ་ནི་འབར་བ་མཐོང་ནས་ནི། །སླར་ཡང་ལས་རྣམས་བརྩམ་པར་བྱ། །སྤྱན་དྲངས་བྱས་ལ་གཟུགས་ཁ་དོག །གལ་ཏེ་སྔགས་ཀྱི་དངོས་གྲུབ་འགྱུར། །སླར་ཡང་སྦྱིན་སྲེག་རབ་འཇུག་པ། །
[136b.2]ལས་ཀྱི་ཆོ་ག་མཐོང་བ་ཡིས། །སྤྱན་དྲངས་གཤེགས་སུ་གསོལ་བ་ཉིད། །མེ་ལ་སྔགས་ནི་བརྗོད་པར་བྱ། །སྔར་ནི་རབ་ཏུ་བཏགས་པས་ཀྱང་། །དཀྱིལ་འཁོར་འདི་རུ་རྣམ་པ་གཞན། །མཆོག་དེ་ཉིད་ཀྱིས་དེ་གྱིས་ཤིག །སྦྱིན་སྲེག་འདི་ལ་སྤྱན་དྲང་དང་། །
[136b.3]གཤེགས་སུ་གསོལ་བའི་ལས་ཅན་གྱིས། །ལས་རྣམས་དེ་ཉིད་ཀྱིས་བྱའོ། །དེར་ནི་མེ་ཡི་སྤྱོད་པའི་ལས། །དེ་བཞིན་གཟུགས་དང་རས་རིས་ཀྱི། །སྤྱན་སྔར་བརྩམས་ནས་འགྲུབ་པར་བྱེད། །དེ་ལ་སྔགས་ནི་སྔར་བརྗོད་པ། །དེ་བཞིན་གཤེགས་པ་
[136b.4]རྒྱལ་བས་བསྔགས། །ལས་རྣམས་ཀུན་ནས་དེར་བྱའོ། །གཞན་པའི་ལས་རྣམས་མི་བྱ་སྟེ། །ཁྱད་པར་སྡིག་པ་ཅན་གྱི་ལས། །རྒྱལ་བ་མཆོག་གིས་སྨད་པ་དང་། །གང་དུ་འཇིག་རྟེན་དང་འགལ་སྨད། །འཁོར་ལོས་སྒྱུར་བ་ཉིད་དུ་ལངས། །དེ་ནས་བྱང་སེམས་
[136b.5]ས་ཡི་བདག །དེ་བཞིན་མངོན་ཤེས་ལྔ་ཐོབ་པ། །དེ་ནས་ལྷ་ཉིད་འགྲུབ་པར་བྱེད། །འདིར་ནི་རྟག་ཏུ་སྦྱོར་ཤེས་པ། །རས་རིས་སྦྱིན་སྲེག་ལས་ལ་མཁས། །ས་འོག་བདག་པོ་ཉིད་དང་ནི། །བར་སྣང་ལ་ནི་སྤྱོད་པར་བྱེད། །དེ་ནས་ས་བླའི་ལྷ་དང་ནི། །གནོད་སྦྱིན་
[136b.6]ཉིད་དམ་གནོད་སྦྱིན་མོ། །འགུགས་པར་བྱེད་ཅིང་རྟག་ཏུ་ཡང་། །རྒྱལ་སྲིད་ཀྱི་ནི་བདག་པོ་ཉིད། །ཡང་ན་ཡུལ་འདིར་འཁོར་བ་ཉིད། །ཡང་ན་རིག་དང་རིག་འཛིན་ཉིད། །ལྷ་མིན་ཉིད་དང་སེམས་ཅན་ཀུན། །དབང་བྱེད་རྗེས་འགྲོ་འགུགས་པར་བྱེད། །སེམས་
[136b.7]དཔའ་ཆེན་པོ་ཡང་དག་པ། །བྱང་ཆུབ་སེམས་དཔའ་བདག་ཉིད་ཆེ། །སེམས་ཅན་ས་བཅུར་གནས་བཅས་པ། །སྦྱིན་སྲེག་ལས་ཀྱིས་འགུགས་པར་བྱེད། །ས་སྟེངས་མི་རྣམས་སྨོས་ཅི་དགོས། །ལྷག་མའི་བདག་པོ་ཉིད་དེ་བཞིན། །ཁྱད་པར་འཇིག་རྟེན་དབང་ཕྱུག་ཉིད། །
[137a]
[137a.1]འབྱུང་པོ་ཀུན་ལ་ཡང་དག་ངེས། །མི་བདག་ཉིད་དང་དེ་བཞིན་ཡང་། །དབང་གི་དོན་དུ་སེམས་ཅན་ཀུན། །མི་བདག་དེས་སམ་མི་དེས་ནི། །ས་སྟེངས་ཐམས་ཅད་མཉམ་པ་ཡིས། །ལས་རྣམས་དེ་བཞིན་ཀུན་ནས་ནི། །རྟག་ཏུ་སྦྱིན་སྲེག་གིས་
[137a.2]བྱའོ། །ངེས་པར་ལས་ཀུན་ཡང་དག་བརྟེན། །བདག་ཉིད་བརྩམས་པས་ལྷན་ཅིག་སྒྲུབ། །དཔལ་གྱི་དོན་དུ་དེ་ཡི་ལས། །མཆོག་དང་བར་མ་ཉིད་དང་ཡང་། །ཡང་ན་ཆུང་དུ་ཉིད་བསྒྲུབ་བྱ། །དེ་ཉིད་དུ་ནི་རྫས་ཀུན་གྱི། །དངོས་གྲུབ་བརྗོད་པའི་དོན་དུ་སླར། །ལྷན་
[137a.3]ཅིག་དངོས་གྲུབ་བལྟ་བར་བྱ། །སྦྱིན་སྲེག་ལས་ལ་ལེགས་འཇུག་པ། །ལས་རྣམས་ཀུན་ལ་ཕྱག་རྒྱ་བཅིང་། །བདག་སྲུང་མར་དང་ལྡན་པ་ཡི། །སྦྱིན་སྲེག་ལས་ལ་རབ་འཇུག་བྱེད། །དེ་ནས་རས་རིས་གསང་སྔགས་འདི། །བདུན་བཟླས་པའམ་བརྒྱད་བཟླས་པ། །
[137a.4]རྟག་ཏུ་ལས་འདིས་སྤྱོད་ལམ་བྱ། །ན་མཿསརྦྦ་བུདྡྷ་བོ་དྷི་སཏྭཱ་ནཱ་ན། ཨ་པྲ་ཏི་ཧ་ཏ་ག་ཏི་སཏྭཱ་ནཱ་ན། ཏདྱ་ཐཱ། ཨཽཾ་ཛྭ་ལ་ཏིཥཱ་ཧཱུྃ། རུ་རུ་བི་ཤྭ་སམྦྷ་བེ་སྭཱ་ཧཱ། ཤིང་ལ་སྦྱོར་བ་འདིས་བཟླས་ཏེ། །སླར་ཡང་གཉིས་སམ་བདུན་བཟླས་པས། །སྔགས་རིག་མེ་ལ་སྦྱིན་
[137a.5]སྲེག་གིས། །མེ་ཏོག་བདུག་པ་དྲི་ཡང་རུང་། །ཀུན་ནས་ཐམས་ཅད་ཉིད་ལ་ནི། །ལན་བདུན་བཟླས་པ་འདི་ཉིད་ཀྱིས། །ཁྱོད་ཀྱིས་རབ་ཏུ་བརྗོད་པར་བྱ། །ལས་རྣམས་ཐམས་ཅད་རྩོམ་བྱེད་པ། །ཆོ་ག་རྒྱུ་ཡི་སྔ་མ་ཡིས། །རབ་སྦྱོར་ཉིད་ཀྱིས་བྱ་བའོ། །
[137a.6]ལས་རྣམས་ཀུན་ལ་སྔར་བཅིངས་པའི། །ཕྱག་རྒྱ་ཆེན་མོ་གྲགས་ལྡན་མ། །དེ་བཞིན་བསྲུངས་པ་བྱས་གྱུར་ནས། །དངོས་གྲུབ་རྒྱུ་ལ་མཁས་པ་ཡིས། །ལས་རྣམས་ཐམས་ཅད་རྩོམ་པར་བྱོས། །གལ་ཏེ་ནུས་པ་མཐོང་བ་ན། །དགེ་བའི་སྒྲ་རྣམས་ཉིད་དང་ནི། །
[137a.7]རྟག་ཏུ་འབྲས་ཅན་ས་དེ་ཡི། །གསང་སྔགས་ཇི་ལྟར་འདོད་བཞིན་དུ། །ངེས་པར་མཆོག་འདི་སྦྱིན་པའོ། །དང་པོ་ལས་ཀྱི་རབ་སྦྱོར་བ། །གསང་སྔགས་རྒྱུ་ཡིས་རབ་ཞུགས་པ། །འབྲས་བུར་བཅས་པ་ཁོ་ན་ཡི། །དངོས་གྲུབ་དེ་རྣམས་བསྒྲུབ་པར་བྱ། །རྒྱལ་བའི་སྒྲ་དང་
[137b]
[137b.1]པ་ཊ་ཧ། །རྔ་བོ་ཆེ་ཡི་དངོས་གྲུབ་ངེས། །ཐམས་ཅད་དུ་ནི་སྨད་པར་བརྗོད། །སྦྱིན་སྲེག་ལ་ནི་གནས་བཅས་པ། །གཞན་ཡང་དགེ་མཚན་མཆོག་དང་ནི། །འདབ་ཆགས་ཅན་ནམ་དགེ་བའི་སྒྲ། །རྣམ་པ་སྣ་ཚོགས་དེས་སྒྲོགས་པའི། །སྒྲ་ཡང་རུང་སྟེ་རྒྱལ་བས་
[137b.2]བསྔགས། །རབ་བསྔགས་དུས་བཅས་ལྷ་རྣམས་དང་། །ཡིད་འོང་རྣམ་པ་སྣ་ཚོགས་སྒྲ། །གདུགས་དང་རྒྱལ་མཚན་བ་དན་དང་། །བཙུན་མོ་རྒྱན་གྱིས་བརྒྱན་པ་དང་། །དེ་བཞིན་བུམ་པ་གང་བ་དང་། །མཆོད་ཡོན་མཐོང་ན་དངོས་གྲུབ་རྒྱུ། །རྣམ་པ་འདི་
[137b.3]ཡིས་བསྔགས་པའམ། །རབ་བསྔགས་འཇིག་རྟེན་གྱིས་མཆོད་པའི། །དགེ་སློང་དང་ནི་དགེ་སློང་མ། །དེ་རྣམས་མཐོང་ན་གསང་སྔགས་ཀྱི། །སྣ་ཚོགས་སྤྱོད་ཡུལ་དངོས་གྲུབ་བོ། །ཞེས་སོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོའི་མདོ་སྡེ་
[137b.4]རལ་པ་གྱེན་བརྫེས་ཀྱི་རྟོག་པ་ལས་བགྲང་འཕྲེང་སྲད་བུའི་ཆོ་གའི་ལེའུ་རབ་འབྱམ་བཅུ་གཅིག་པ་ཡོངས་སུ་རྫོགས་སོ།། །།དེ་ནས་རས་རིས་ཀྱི་སྤྱན་སྔར་ཀླུ་ཤིང་གི་མེ་ཏོག་སྟོང་ཕྲག་བརྒྱད་ཀྱིས་མིའི་བདག་པོ་དབང་དུ་འགྱུར་རོ། །ནད་ཐམས་ཅད་ལས་རྐང་ཤུ་དང་། 
[137b.5]གདུག་པའི་རྨ་རྣམས་ལ་སའི་གོང་བུ་ལ་ལན་བདུན་མངོན་པར་བསྔགས་པ་བྱིན་ན་ཉེ་བར་ཞི་བར་འགྱུར་རོ། །སྔོན་སྤྱད་པ་བྱས་པས་བ་བྱུང་ལྔས་ལུས་སྦྱང་བ་བྱས་ནས་དུས་གསུམ་དུ་ཁྲུས་བྱས་ཏེ་འོ་མ་བཏུང་བར་བྱའོ། །རྩ་བའི་རས་རིས་ཀྱི་སྤྱན་སྔར་བརྒྱད་བརྒྱ་བཟླས་པར་བྱའོ། །
[137b.6]ཕྱི་ནས་ནག་པོའི་བརྒྱད་པ་ལ་རས་རིས་ཀྱི་སྤྱན་སྔར་ཇི་ལྟར་ནུས་པའི་མཆོད་པ་བྱས་ནས་ཀུ་ཤའི་ཁྲེས་ལ་ཉེ་བར་འདུག་སྟེ། བིལ་བའི་ཡམ་ཤིང་ལ་མར་དང་ཞོ་དང་། སྦྲང་རྩི་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །འཕགས་པ་འཇམ་དཔལ་གྱི་སྤྱི་བོ་ནས་འོད་ཟེར་
[137b.7]འབྱུང་བར་བྱེད་དོ། །དེས་སྒྲུབ་པ་པོ་ལ་བསྐོར་བ་བྱས་ནས་བཅོམ་ལྡན་འདས་ཀྱི་གཟུགས་བརྙན་གྱི་མདུན་དུ་མི་སྣང་བར་འགྱུར་རོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་མཐོང་སྟེ་མཆོག་གསུམ་པོ་རྣམས་གང་རྙེད་པ་དེ་རྙེད་དོ། །རིག་པ་འཛིན་པ་ཉིད་ཀྱི་རྒྱལ་
[138a]
[138a.1]སྲིད་དང་། ཁྱོད་ཇི་འདྲ་བའི་བཅོམ་ལྡན་འདས་དེ་འདྲ་བ་ངའོ་ཞེས་སོ། །དངོས་གྲུབ་འདི་ནི་བླ་མ་མཆོད་པ་དང་། སྙིང་རྗེས་སེམས་ཅན་ཐམས་ཅད་ལ་སེམས་མཉམ་པས་སྦྱིན་པ་ཉིད་ཀྱིས་སྒྲུབ་པར་བྱེད་དོ། །ཉིན་མཚན་དུ་སྨྱུང་བར་གནས་པས་རས་རིས་
[138a.2]ཀྱི་སྤྱན་སྔར་མཆོད་པ་རྒྱ་ཆེན་པོ་བྱས་ནས་ཨརྐའི་ཡམ་ཤིང་གི་སྟོང་ཕྲག་བརྒྱད་སྦྱིན་སྲེག་གྱིས་ཤིག །གང་འདོད་པ་དེ་སྐད་ཅིག་ཉིད་ལ་འགུགས་པར་བྱེད་དོ། །ཨ་ག་རུ་དང་། པྲི་ཡང་ཀུ་དང་ནཱ་ག་གེ་སར་རྣམས་ཆ་མཉམ་པ་ཕྱེ་མར་བྱས་ཏེ། ཁམ་ཕོར་ཁ་སྦྱར་དུ་
[138a.3]བྱས་ནས་སྟོང་ཕྲག་བརྒྱད་དུ་མངོན་པར་བསྔགས་པས་ལུས་ལ་བྱུགས་ཏེ་གཡུལ་དུ་ཞུགས་ན་གཞན་གྱིས་མི་ཐུབ་པར་འགྱུར་རོ། །སྤྱན་རས་གཟིགས་དབང་ཕྱུག་གི་སྤྱན་སྔར་འབུམ་ཕྲག་ཉི་ཤུ་རྩ་གཅིག་བཟླས་པས་རིག་པ་འཛིན་པར་འགྱུར་རོ། །འབུམ་ཕྲག་བཅུ་གཅིག་
[138a.4]ཟློས་ཤིག་འཕགས་པ་འཇམ་དཔལ་མཐོང་ངོ་། །རས་རིས་ཀྱི་སྤྱན་སྔར་འབུམ་ཕྲག་བདུན་ཟློས་ཤིག་མེ་སྣང་བར་འགྱུར་རོ། །ནད་ཀྱིས་བཏབ་པ་ལ་རས་རིས་ཀྱི་སྤྱན་སྔར་འབུམ་ཕྲག་བཅྭ་ལྔ་ཟློས་ཤིག །ནད་འཇོམས་པར་བྱེད་དོ། །སྔོན་སྤྱད་པ་བྱས་པས་འབུམ་ཕྲག་བཅུ་གཉིས་
[138a.5]ཟློས་ཤིག །བཅུད་དམ་བཅུད་ཀྱིས་ལེན་སོ་སོར་རྙེད་དོ། །དེ་ཟོས་པས་གཉེར་མ་དང་སྐྲ་དཀར་སྤངས་པར་འགྱུར་རོ། །ལོ་བརྒྱད་གཉིས་ལོན་པའི་རྣམ་པ་ཡུན་རིང་དུ་འཚོ་བར་འགྱུར་རོ། །འབུམ་ཕྲག་གསུམ་བཟླས་པས་ཡུངས་ཀར་རྒྱལ་པོ་སྟོང་ཕྲག་བརྒྱད་སྦྱིན་སྲེག་གྱིས་
[138a.6]ཤིག །རྒྱལ་བའི་བཙུན་མོ་དབང་དུ་འགྱུར་རོ། །མཚན་མོ་བདུན་གྱིས་འདི་ལ་ནོར་རབ་ཏུ་སྦྱིན་ཏེ་འདོད་པ་ཉེ་བར་བཞག་པ་ནི་མ་གཏོགས་སོ། །རས་རིས་ཀྱི་སྤྱན་སྔར་ཨརྒའི་ཡམ་ཤིང་འབུམ་སྦྱིན་སྲེག་གྱིས་ཤིག །གསེར་སྲང་བརྒྱ་སོ་སོར་རྙེད་དོ། །འབྲས་ཡོས་སྟོང་ཕྲག་
[138a.7]བརྒྱད་སྦྱིན་སྲེག་གྱིས་ཤིག །བགེགས་མེད་པར་འགྱུར་རོ། །པི་ནྱཱ་ཀའི་ཤིང་སྟོང་སྦྱིན་སྲེག་གྱིས་ཤིག །སྐྱེ་བོ་ཐམས་ཅད་དགའ་བར་འགྱུར་རོ། །འབུམ་ཕྲག་གསུམ་ཟློས་ཤིག །རྐེད་པའི་ནད་མེད་པར་འགྱུར་རོ། །རིམས་ཀྱིས་བཏབ་པ་ལ་ཀུ་ཤས་ཕྱག་པར་བྱའོ། །བུ་
[138b]
[138b.1]མོས་བཀལ་བའི་སྲད་བུ་ལ་སྟོང་ཕྲག་བརྒྱད་མངོན་པར་བསྔགས་པ་བྱས་ནས་བཅིང་བར་བྱའོ། །སྐལ་པ་བཟང་པོར་འགྱུར་རོ། །དོང་ཀའི་མེ་ཏོག་སྟོང་ཕྲག་བརྒྱ་སྦྱིན་སྲེག་གྱིས་ཤིག །གོས་བྱེ་བ་བཅུ་གཉིས་སོ་སོར་རྙེད་དོ། །རྒྱལ་གྱི་ལྕགས་ལས་བྱུང་བའི་སྲང་ཤིན་ཏུ་མཛེས་
[138b.2]པ་ལ་འཁོར་ལོ་འདབ་མ་བཅུ་པ་བྱས་ནས་རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་ནས་ཉིན་མཚན་དུ་སྨྱུང་བར་གནས་པས་མཆོད་པ་རྒྱ་ཆེན་པོ་བྱས་ཏེ་འཁོར་ལོ་བླངས་ནས་ཇི་སྲིད་དུ་མཚན་མ་བྱུང་བ་དེ་སྲིད་དུ་བཟླས་པར་བྱའོ། །གང་གི་ཚེ་མེ་སྟག་འཕྲོ་བར་བྱེད་པ་དང་
[138b.3]ཇི་སྲིད་དུ་འབར་བར་འགྱུར་བ་དེ་སྲིད་དུ་བཟླས་པར་བྱའོ། །དེ་ནས་གྲུབ་པར་འགྱུར་ཏེ་རིག་པ་འཛིན་པ་ཐམས་ཅད་འདུ་བར་བྱེད་ཅིང་འཁོར་དང་བཅས་པ་འཕུར་བར་བྱེད་དོ། །རིག་པ་འཛིན་པའི་རྒྱལ་པོ་དང་བསྐལ་པ་ཆེན་པོར་གནས་པ་དང་། ཐོགས་པ་མེད་པར་འགྲོ་བར་
[138b.4]བྱེད་དོ། །སྔ་བར་ལངས་ནས་ལོར་བཟླས་པར་བྱེད་དོ། །མཆོག་སྦྱིན་པར་བྱེད་དོ། །ཟླ་བ་དྲུག་ཏུ་ལན་ཅིག་བརྗོད་པས་ནད་ཆེན་པོ་གྲོལ་ལོ། །ཟླ་བ་གཅིག་ཏུ་ཟློས་ཤིག་དུས་མ་ཡིན་པར་གུ་གུལ་གྱི་བདུག་པས་མཆེ་བའི་དུག་འབེབས་པར་བྱེད་དོ། །ཉིན་གཅིག་པ་དང་། 
[138b.5]ཉིན་གཉིས་པ་དང་། ཉིན་གསུམ་པ་དང་། ཉིན་བཞི་པ་ལ་སོགས་པ་རྣམས་སུའོ། །བུད་མེད་དབང་དུ་བྱེད་པ་ལ་རས་རིས་ཀྱི་སྤྱན་སྔར་ལཱ་པན་ལ་སྦྲང་རྩི་བཏགས་པ་མཚན་མོ་བདུན་དུ་ཐུན་གསུམ་དུ་སྦྱིན་སྲེག་ཉི་ཤུ་རྩ་གཅིག་གྱིས་ཤིག་དབང་དུ་འགྱུར་རོ། །འདི་ནི་ཡུགས་
[138b.6]ས་མོས་སྐྱེས་བུ་ཡིའོ། །རྒྱལ་པོ་ནི་རས་རིས་ཀྱི་སྤྱན་སྔར་ཨརྒའི་ཡམ་ཤིང་ལ་ཞོ་དང་སྦྲང་རྩི་དང་། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག་དབང་དུ་འགྱུར་རོ། །རྒྱལ་པོའི་བློན་པོ་ལ་སོགས་པ་ལ་མཚན་མོ་ཐུན་གསུམ་དུ་ལན་ཚྭ་ཉི་ཤུ་རྩ་གཅིག་སྦྱིན་
[138b.7]སྲེག་གྱིས་ཤིག་དབང་དུ་འགྱུར་རོ། །མགོ་བོ་ལ་ལན་གསུམ་མམ་བདུན་དུ་མངོན་པར་བསྔགས་ནས་རྒྱལ་པོའི་སྒོར་འཇུག་པར་བྱེད་ན་རྒྱལ་པོའི་གནང་ཆེན་པོར་འགྱུར་རོ། །བརྒྱད་བརྒྱར་མངོན་པར་བསྔགས་པའི་རྨ་བྱའི་མདོངས་ཀྱིས་ཕྱག་པར་བྱས་ན་དུག་འཇོམས་སོ། །ལྡོང་རོས་ཨ་
[139a]
[139a.1]ཤྭཏྠའི་འདབ་མའི་ནང་དུ་བཏུམས་པར་བྱས་ནས་སྟོང་ཕྲག་བརྒྱད་དུ་མངོན་པར་བསྔགས་པས་ཡང་དག་པར་བརྩམ་པར་བྱ་སྟེ་སྐལ་པ་བཟང་པོར་འགྱུར་རོ། །རས་རིས་ཀྱི་སྤྱན་སྔར་དཀར་པོའི་ཚེས་གཅིག་ནས་བརྩམས་ཏེ། འོ་མ་དང་ནས་ཟན་ཟ་ཞིང་དུས་གསུམ་
[139a.2]དུ་ཁྲུས་བྱས་ནས་གོས་ལན་གསུམ་དུ་བརྗེས་ཏེ། ཨ་ག་རུ་དང་ཏུ་རུཥྐ་དང་། ཙནྡན་རྣམས་བསྲེགས་ཤིང་དཀར་གསུམ་གྱི་གཏོར་མ་དབུལ་བར་བྱའོ། །འབྱུང་པོ་ཐམས་ཅད་པའི་གཏོར་མ་ཆུ་ལས་སྐྱེས་པའམ། ཐང་ལས་སྐྱེས་པའི་དྲི་ཞིམ་པོའི་མེ་ཏོག་དང་པའི་མར་
[139a.3]གྱི་མར་མེ་གསུམ་མོ། །མཐར་མཚན་མོ་གསུམ་དུ་སྨྱུང་བར་གནས་པས་མཚན་ཐོག་ཐག་ཏུ་བཟླས་པར་བྱའོ། །གང་དོན་དུ་གཉེར་བ་དེ་རྙེད་དོ། །ཐུན་མཚམས་སུ་བཟའ་བ་ཡང་ཇི་ལྟར་ནུས་པ་སྦྱིན་ནོ། །རིང་བསྲེལ་དང་བཅས་པའི་མཆོད་རྟེན་དུ་རས་རིས་བཞུགས་
[139a.4]ནས་མཚན་མོ་གསུམ་དུ་སྨྱུང་བར་གནས་པས་ཨ་ཤྭཏྠའི་ཡམ་ཤིང་ལ་ཞོ་དང་སྦྲང་རྩི་དང་། མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དེ་ནས་རས་རིས་ལས་འོད་ཟེར་འབྱུང་བ་དང་། ས་འགུལ་བ་དང་། མར་མེའི་རྩེ་མོ་འཕེལ་བ་དང་། ཕྲེང་བ་གཡོ་བར་བྱེད་པ་སྟེ། 
[139a.5]མཚན་མ་འདི་རྣམས་ཀྱིས་གྲུབ་པར་འགྱུར་རོ། །རྣ་བའི་མིག་སྨན་ཨ་ཤྭཏྠའི་འདབ་མའི་ནང་དུ་བཏུམས་ཏེ་སྟོང་ཕྲག་རྫོགས་པའི་སྲེག་བླུགས་བྱས་ནས། སྐྱིལ་མོ་ཀྲུང་གིས་ཉེ་བར་འདུག་སྟེ། ཇི་སྲིད་གྲུབ་པ་རྣམ་པ་གསུམ་དུ་གྱུར་པ་དེ་སྲིད་དུ་བཟླས་པར་བྱའོ། །འབྲས་བུ་ཅན་
[139a.6]ལ་གང་འདོད་པའི་རྫས་དེའི་མིང་བྲིས་ཏེ་སྟོང་ཕྲག་བརྒྱད་དུ་མངོན་པར་བསྔགས་པ་བྱས་ནས་གང་དུ་ཀླུ་གནས་པའི་མཚོ་ཕྲན་དེར་དོར་བར་བྱའོ། །དེའི་ཀླུ་དེས་ལས་ཐམས་ཅད་རྫོགས་པར་བྱེད་དོ། །ཉི་མ་བདུན་གྱིས་ཇི་ལྟར་འདོད་པའི་གོས་སྦྱིན་པར་བྱེད་དོ། །འབྲས་བུ་ཅན་ལ་
[139a.7]མངོན་པར་འདོད་པའི་རྫས་མངོན་པར་བྲིས་ནས། དེ་བཞིན་དུ་ཁྲོན་པའམ། མཚོ་ཕྲན་དུ་གཞུག་པར་བྱའོ། །དེ་ནས་སྐྱེས་བུ་ཆུར་བྱི་འཛུལ་བྱེད་དུ་གཞུག་གོ། །དེར་ཡང་སྒྲ་ཆེན་པོ་སྐྱེས་བུས་ཐོས་ཏེ་ཕྱོགས་ཆེ་གེ་མོ་ན་རྫས་ལ་སོགས་པ་གནས་སོ། །དེ་ནས་བླང་བར་བྱ་སྟེ་ཆུ་ཀླུང་
[139b]
[139b.1]གི་མཐའ་སྒྲོལ་བར་བྱེད་པ་བགྲོད་དཀའ་བ་ཅན་གྱི་འདུན་སའམ། རྒྱལ་པོའི་ཕོ་བྲང་དུའང་རུང་སྟེ་ལྷ་རྣམས་དྲན་པར་བྱས་ཏེ་གཞན་གྱིས་མི་ཐུབ་པར་འགྱུར་རོ། །གང་དུ་འདོད་པ་དབང་དུ་བྱའོ། །དེ་འཕགས་པའི་ཞལ་དུ་ཡང་བཅུག་ནས་ཅུང་ཟད་ཡང་དག་པར་གསུངས་པར་མཛོད་
[139b.2]ཅིག་རིང་པོར་མི་ཐོགས་པར་དབང་དུ་འགྱུར་རོ། །ཆུ་སྣོད་དུ་བྱས་ནས་དེ་ལ་འཕགས་པ་སྤྱན་རས་གཟིགས་དབང་ཕྱུག་བསམས་ཏེ་སྟོང་ཕྲག་བརྒྱད་དུ་མངོན་པར་བསྔགས་པའི་ཆུ་དེས་མཆེ་བ་ཅན་ལ་གཏོར་བར་བྱའོ། །དུག་མེད་པར་འགྱུར་རོ། །དེ་ལ་བརྗོད་པའི་ཆོ་གས་
[139b.3]དཀྱིལ་འཁོར་དུ་རབ་ཏུ་ཞུགས་པ་ནི་དོན་མེད་པར་མི་འགྱུར་རོ། །ས་ལ་མ་ལྷུང་བའི་བ་བྱུང་བླངས་ནས་ཙཱ་རུ་བཟའ་ཞིང་མི་སྨྱ་བར་དཀྱིལ་འཁོར་བྱས་ནས་ཟླ་བ་ཉ་ནས་བརྩམས་ཏེ་ཇི་སྲིད་གསུམ་པའི་བར་དེ་སྲིད་དུ་བཟླས་པར་བྱ་སྟེ་འབུམ་བཟླས་སོ། །ཟླ་བ་དྲུག་ཏུ་ཚངས་པར་སྤྱོད་པ་དང་
[139b.4]བརྟུལ་ཞུགས་འདི་ཉིད་སྤྱད་ཅིང་ཟླ་བས་དངོས་གྲུབ་དང་། ཟླ་བ་དྲུག་གིས་འགྲོ་བ་མཐའ་དག་མངོན་སུམ་དུ་མཐོང་བར་འགྱུར་རོ། །ལུས་ཀྱིས་ཀྱང་མཆོག་གི་དངོས་གྲུབ་ཐོབ་པར་བྱེད་དོ། །ཟླ་བས་སྔགས་ཐམས་ཅད་གྲུབ་པར་བྱེད་དོ། །གང་འདོད་པའི་ཀླུའི་རྒྱལ་པོ་མངོན་པར་བྲིས་
[139b.5]ནས་དེའི་སྟེང་དུ་རྐང་པ་གཡོན་པ་བཞག་སྟེ་གཡོགས་པའི་ཕྱོགས་སུ་འབུམ་བཟླས་པར་བྱའོ། །ཀླུའི་རྒྱལ་པོ་དེ་འོང་སྟེ་དེ་ཅི་བགྱི་ཞེས་སྨྲ་བར་བྱེད་དོ། །ཀླུ་ཐམས་ཅད་ཀྱི་གནས་སུ་རབ་ཏུ་འཇུག་པར་གྱིས་ཤིག་ཅེས་བརྗོད་པར་བྱའོ། །དེར་རབ་ཏུ་འཇུག་པར་བྱེད་དོ། །དེ་བཞིན་
[139b.6]དུ་གནོད་སྦྱིན་གྱི་རྒྱལ་པོ་བྲིས་ནས་སྒྲུབ་པར་བྱེད་ན་བཀའ་བསྒོ་བ་བྱེད་དོ། །ཐམས་ཅད་འཛིན་པའི་གཙང་མའི་གནས་ནས་རྡུལ་ཆུང་ངུ་བླངས་ཏེ་སྦྲུལ་གྱི་སྟེང་དུ་ཡོངས་སུ་ཐོར་ཅིག །སྦྲུལ་བཟློག་པ་བྱས་པར་འགྱུར་རོ། །སླར་ཡང་གལ་ཏེ་གྲོལ་བར་འདོད་པ་བརྗོད་པར་བྱ་སྟེ་གོས་
[139b.7]དཀར་པོའི་ཁ་དོག་ཅན་ལས་ལས་བྱུང་བའི་ཕྱག་རྒྱ་བྱས་ནས་སྟོང་ཕྲག་བརྒྱད་མངོན་པར་བསྔགས་ཏེ་མཆེ་བའི་སྟེང་དུ་འཇོག་ཏུ་བཅུག་ནས་ཁུག་ཅིག་ཤི་ཡང་སློང་བར་བྱེད་དོ། །ལྡོང་རོས་ལ་སོགས་པའི་རྫས་རྣམས་དང་རལ་གྲི་དང་། སྟ་གྲི་དང་། འཁོར་ལོ་དང་། བྷུཥུཎྜལ་སོགས་པ་རྣམས་
[140a]
[140a.1]བ་བྱུང་ལྔས་སྦྱངས་ནས་སྟོང་ཕྲག་རྫོགས་པའི་སྲེག་བླུགས་བྱ་སྟེ། རྫས་གང་ཡང་རུང་བ་བླངས་ནས་རས་རིས་ཀྱི་སྤྱན་སྔར་ཆོ་ག་སྔོན་དུ་འགྲོ་བས་འབུམ་ཕྲག་ལྔར་ཟློས་ཤིག་ཕྱི་ནས་ཇི་ལྟར་བྱས་པའི་རིན་གྱིས་ལྡོང་རོས་བླངས་ནས་བྱང་ཆུབ་ཤིང་གི་ཡམ་ཤིང་གིས་མེ་སྦར་ཏེ་ཇི་སྲིད་
[140a.2]མེའི་མདོག་ཏུ་གྱུར་པ་དེ་སྲིད་དུ་བསྲེག་པར་བྱའོ། །དེ་ནས་རྒྱུད་མཚུངས་པའི་བ་ལས་བྱུང་བའི་པོ་མ་བུ་མོས་བསྲུབས་པས་མར་དུ་བྱས་ནས་ཐལ་བ་མར་ལ་གདབ་པར་བྱའོ། །དེ་བཞིན་དུ་ཞོས་བཀང་བའི་སྣོད་སྦྲང་རྩིས་བཀང་བ་ལ་ཡང་ངོ་། །དེ་ནས་བླངས་ཏེ་གུར་གུམ་གྱི་ཟ་
[140a.3]མ་ཏོག་ཏུ་བཞག་ནས་བཅོམ་ལྡན་འདས་མ་འདི་ཉིད་ཀྱིས་བདག་ཉིད་སྲུང་བ་བྱས་ཏེ་ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་པས་རས་རིས་ལ་མཆོད་པ་རྒྱ་ཆེན་པོ་བྱས་ཏེ་མ་སྭཏྠའི་འདབ་མ་གསུམ་གྱིས་ཀུན་ཏུ་དཀྲིས་ནས་བཞིས་དགབ་པར་བྱའོ། །ཀུ་ཤའི་ཁྲེས་
[140a.4]ལ་ཉེ་བར་འདུག་སྟེ་ལག་པ་གཡས་པས་མནན་ནས་ཇི་སྲིད་དྲོ་བ་དང་། དུ་བ་འཐུལ་བ་དང་། འབར་བར་གྱུར་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་ཐིག་ལེ་བྱས་ནས་སེམས་ཅན་ཐམས་ཅད་དབང་དུ་བྱེད་དོ། །དུ་བས་མི་སྣང་བའོ། །འབར་བས་ནམ་མཁའ་
[140a.5]ལ་འགྲོའོ། །ལོ་སྟོང་ཕྲག་བཅུར་འཚོ་བར་བྱེད་དོ། །སེམས་ཅན་ཐམས་ཅད་ཀྱིས་མི་ཚུགས་སོ། །དེ་བཞིན་དུ་མིག་སྨན་བ་བླ་སྒྲུབ་པར་བྱེད་པ་དང་། གི་ཝང་ལ་ཆོ་ག་འདིའོ། །དཀར་པོའི་བཅྭ་ལྔ་ལ་པདྨའི་འདབ་མར་བཞག་སྟེ་རས་རིས་ལ་མཆོད་པ་ཆེན་པོ་བྱས་ནས་
[140a.6]ལག་པ་ཁ་སྦྱོར་གྱིས་བླངས་ཏེ། ཇི་སྲིད་དྲོ་བ་དང་། དུ་བ་འཐུལ་བ་དང་། འབར་བར་གྱུར་པ་དེ་སྲིད་དུ་བཟླས་པར་བྱའོ། །འདི་ཉིད་ལ་དངོས་གྲུབ་རྣམ་པ་གསུམ་མོ། །རས་རིས་ཀྱི་སྤྱན་སྔར་འབུམ་ཕྲག་བཅུར་ཟློས་ཤིག །དེ་ནས་བཟོ་བོ་དབང་པོ་མ་ཚང་བ་མིན་པ་གསོ་
[140a.7]སྦྱོང་ཅན་གྱིས་ལྕགས་གསུམ་གྱིས་པདྨ་འདབ་མ་བཅུ་པའམ། བརྒྱད་པ་གདན་དང་རྒྱན་གྱིས་བརྒྱན་པ་བྱས་ནས་གུར་གུམ་དང་། གི་ཝང་དང་། ག་བུར་རྣམས་ནམ་མཁའི་ཆུས་བཏགས་པ་པདྨར་བཅུག་ཅིང་། དཀར་པོའི་བརྒྱད་པ་ལ། རས་རིས་ལ་མཆོད་པ་ཆེན་པོ་བྱས་ནས་མཚན་
[140b]
[140b.1]མོ་གསུམ་དུ་སྨྱུང་བར་གནས་པས་སྐྱིལ་མོ་ཀྲུང་གིས་འདུག་སྟེ་སྡིག་པ་བཤགས་པ་དང་། གསོལ་བ་གདབ་པ་ལ་སོགས་པ་བྱས་ནས་ལག་པ་གཡས་པས་པདྨ་བླངས་ནས་ཇི་སྲིད་དུ་འབར་བ་དེ་སྲིད་དུ་བཟླས་པར་བྱའོ། །དེ་ནས་པདྨ་དེས་འཁོར་དང་བཅས་པ་དགའ་བར་འགྱུར་རོ། །
[140b.2]སེམས་ཅན་ཐམས་ཅད་ཀྱིས་མི་ཚུགས་སོ། །ལོ་སྟོང་ཕྲག་བཅུར་འཚོ་བར་བྱེད་དོ། །དེ་བཞིན་དུ་གདུ་བུ་དང་། ཅོད་པན་དང་། ལྕགས་སྒྲོག་དང་། རྡོ་རྗེ་དང་། དགྲ་སྟ་དང་། འཁོར་ལོ་ཡང་ཞེས་པའོ། །འདི་ནི་འཁོར་ལོའི་ཁྱད་པར་ཏེ་ལྕགས་ལྔ་བའི་འཁོར་ལོ་བྱས་ནས་
[140b.3]སོ་རྣོན་པོ་འཁོར་ལོ་མཚན་ཉིད་ཕུན་སུམ་ཚོགས་པ་མཐོ་གང་གི་ཚད་དོ། །གང་གཱའི་འགྲམ་གཉིས་ཀྱིས་བླངས་ནས་རས་རིས་ཀྱི་སྤྱན་སྔར་གོང་བུར་བྱའོ། །དེ་ལ་འཁོར་ལོ་རབ་ཏུ་བཞག་ནས་ཙནྡན་དམར་པོས་མཆོད་དེ་ཀར་བཱི་རའི་མེ་ཏོག་དམར་པོ་དང་ཕྲེང་བ་ཕུལ་ནས་དཀར་
[140b.4]པོའི་བརྒྱད་པ་ལ་གསོ་སྦྱོང་ཅན་གྱིས་སྨྱུང་བར་གནས་པས། སློང་མོས་དགེ་འདུན་ལ་སྟོན་མོ་བྱས་ཏེ་དངོས་གྲུབ་སྩལ་བར་བྱའོ། །གཙང་མས་གོས་གཙང་མ་བགོས་པས་སྙིང་རྗེའི་སེམས་ཀྱིས་རབ་ཏུ་སྦྱར་བར་བྱའོ། །རས་རིས་ལ་མཆོད་པ་ཆེན་པོ་བྱས་ནས་དྲི་དང་། མེ་ཏོག་དང་། བདུག་པ་
[140b.5]ལ་སོགས་པ་རྣམས་ཕུལ་ནས་ཇི་ལྟར་ཉེ་བར་འབྱོར་པའི་མར་མེ་ཕུལ་ནས་འཁོར་ལོའི་ཕྱོགས་བཞི་རུ་ཡང་མར་མེ་བཞི་དང་། གུ་གུལ་གྱི་བདུག་པ་དབུལ་བར་བྱའོ། །ཀུ་ཤའི་ཁྲེས་ལ་ཉེ་བར་འདུག་སྟེ། ཙནྡན་དམར་པོས་བཏགས་པ་རྣམས་ལ་ལན་རེ་བཟླས་ཏེ་རེ་རེས་བསྣུན་པར་བྱའོ། །
[140b.6]ཇི་སྲིད་སྟོང་ཕྲག་བརྒྱད་ཀྱི་བར་དུའོ། །དེ་ནས་འཁོར་ལོ་སྒྲ་དང་། འོད་ཟེར་འཕྲོ་བ་དང་། དེ་ནས་འབར་རོ་གཉིས་པ་ལ་འཁོར་ལོ་ངེས་པར་འགྲོ་སྟེ། དེ་ནས་སྒྲུབ་པ་པོས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱས་ནས་རིག་པ་ཟློས་ཤིག་དེ་བླང་པར་བྱའོ། །
[140b.7]བླངས་པ་ཙམ་གྱིས་འཁོར་དང་བཅས་པ་རིག་པ་འཛིན་པར་འགྱུར་ཏེ། དཔག་ཚད་སྟོང་ཕྲག་བཅུར་རིག་པ་འཛིན་པ་ཆེན་པོ་ཀླུ་དང་གནོད་སྦྱིན་གྱི་རིག་པ་འཛིན་པ་ཐམས་ཅད་ཀྱི་མང་དུ་འདོད་པར་འགྱུར་ཏེ། ལོ་སྟོང་ཕྲག་ལྔ་འཚོ་བར་བྱེད་དོ། །ཤི་ན་ཡང་བདེ་བ་ཅན་དུ་སྐྱེ་བར་འགྱུར་རོ། །དེ་
[141a]
[141a.1]ནས་རིལ་བུ་སྒྲུབ་པར་འདོད་ན། སཻ་ལེ་ཏ་ཀ་དང་། ཙནྡན་དམར་བོ་དང་། རྒྱ་སྐྱེགས་དང་། གུ་གུལ་དང་། ཏཱ་ར་བར་ཏ་ཀའི་རྩ་བ་དང་། ལྕགས་ཀྱི་ཕྱེ་མ་དང་། གི་རི་ཀཪྞི་དང་། འབྲུའི་ཕུབ་མ་དང་། རུ་རྟ་དང་། རྒྱ་སྤོས་དང་། སྦྲང་རྩི་དང་། པི་པི་ལིང་
[141a.2]དང་། ཏུ་རུཥྐ་རྣམས་གཅིག་ཏུ་བྱས་ནས་ཕྱེ་མ་ཞིབ་མོར་བྱེད་དུ་གཞུག་གོ། །དེ་ནས་སེར་སྐྱ་རྒྱུད་མཚུངས་པའི་བའི་འོ་མ་བླངས་ནས་བུ་མོས་བསྲུབས་པའི་མར་གྱིས་གཅིག་ཏུ་བྱས་ནས་ཕྱེ་མ་དེས་རྒྱ་ཤུག་གི་ཚིག་གུ་ཙམ་གྱི་རིལ་བུ་བྱེད་དུ་གཞུག་གོ། །དེ་ནས་དཀར་
[141a.3]པོའི་བརྒྱད་པའམ། དཀར་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་པས་ཡན་ལག་བརྒྱད་པའི་གསོ་སྦྱོང་ཅན་གྱིས་རིལ་བུ་ལྔ་ཙམ་བླངས་ཏེ་ཨ་ཤྭཏྠའི་འདབ་མའི་ནང་དུ་བཏུམས་པ་བྱས་ནས་རས་རིས་ཀྱི་སྤྱན་སྔར་བགྲང་ཕྲེང་དང་ཏིལ་མར་དང་། ཕྱེ་མ་ལ་སོགས་པ་
[141a.4]གཞན་ལ་སྦྱིན་པར་བྱའོ། །ཀུ་ཤའི་ཁྲེས་ལ་ཉེ་བར་འདུག་སྟེ། མཆོད་པའི་ཆོ་ག་བྱས་པས་ལག་པ་གཡས་པས་མནན་ཏེ་ཇི་སྲིད་དུ་བ་འཐུལ་བ་དེ་སྲིད་དུ་བཟླས་པར་བྱའོ། །ཡང་དག་པར་བགོས་ཏེ། ཁར་བཅུག་པས་མི་སྣང་བར་འགྱུར་རོ། །ལྷ་གཟུགས་ཅན་
[141a.5]རྣམས་འོང་ངོ་། །གྲུབ་པ་རྣམས་ཐམས་ཅད་འཐོན་ནས་མཐོང་ངོ་། །ལོ་བརྒྱ་ཕྲག་ལྔར་འཚོ་བར་བྱེད་དོ། །དེ་ནས་འབར་བྱེད་ནམ་མཁའ་ལ་འགྲོ་བར་འགྱུར་རོ། །དངོས་གྲུབ་རྣམ་པ་གཉིས་སོ། །འདི་ཡང་བཅོམ་ལྡན་འདས་མའི་རྩ་བའི་རིག་པའི་ལས་སྒྲུབ་
[141a.6]པའི་ཐབས་སུ་འགྱུར་རོ། །གསུམ་པའམ་བདུན་པའི་སྒྲུབ་པ་ལ་མཚམས་མེད་པ་ལྔ་བྱེད་པ་ཡང་འགྲུབ་པར་འགྱུར་རོ། །རྩ་བའི་སྙིང་པོས་ཀྱང་ལས་འདི་རྣམས་འགྲུབ་པར་བྱེད་པ་དེ་ཇི་ལྟ་བ་བཞིན་དུ་རྟོགས་པར་བྱེད་དོ། །བཅོམ་ལྡན་འདས་མའི་རྩ་བའི་རྟོག་པར་སྒྲུབ་
[141a.7]ཐབས་ཐམས་ཅད་ཅེས་བྱ་བ་འདི་རྫོགས་སོ།། །།དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་ཐམས་ཅད་དང་ལྡན་པའི་འཇིག་རྟེན་གྱི་ཁམས་ལ་སངས་རྒྱས་ཀྱི་སྤྱན་གྱིས་ཡང་དག་པར་གཟིགས་ནས་འཁོར་གྱི་དཀྱིལ་འཁོར་གྱི་དབུས་སུ་སོན་པའི་བྱང་
[141b]
[141b.1]ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། མི་དང་འབྱུང་པོའི་དབུས་གནས་པའི། །སེམས་ཅན་རྣམས་ལ་རྗེས་བརྩེ་བས། །དཀྱིལ་འཁོར་ལས་ཅན་ཐམས་ཅད་ནི། །སེམས་དཔའ་ཆེན་པོ་སྨྲོས་ཤིག་སྨྲོས། །སྒྲོལ་
[141b.2]མའི་དཀྱིལ་འཁོར་ལྷ་རྣམས་དང་། །ཕུན་ཚོགས་ཐམས་ཅད་མངོན་པར་འཕེལ། །སྒྲུབ་པོ་རྣམས་ལ་ཕན་པ་ཡི། །དོན་ཕྱིར་འདྲེན་པས་རྒྱས་པར་སྨྲོས། །ངོ་མཚར་རྨད་བྱུང་ཐམས་ཅད་ཀྱི། །ལུས་ཅན་བར་མར་གྱུར་པ་རྣམས། །ཁྱོད་ཀྱི་ཚིག་གི་མཆོག་
[141b.3]གྱུར་པ། །འབྱུང་འགྱུར་དེ་དག་ཐོས་ནས་ནི། །མྱུར་དུ་ལྷ་རྣམས་སྒྲུབ་པ་ལ། །སེམས་ཅན་གང་དུ་རབ་ཞུགས་པ། །དེ་ཉིད་དུ་ནི་སྔར་བཤད་པ། །བྱང་ཆུབ་སེམས་དཔའ་བློ་ལྡན་དང་། །སངས་རྒྱས་བྱེ་བ་སྟོང་རྣམས་ཀྱིས། །ཐམས་ཅད་དེ་ལ་རྗེས་ཡི་
[141b.4]རང་། །དཀྱིལ་འཁོར་སྡིག་པ་ཀུན་འཇོམས་པ། །དངོས་གྲུབ་ཀུན་བྱེད་དགེ་བ་ནི། །སེམས་ཅན་རྣམས་ཀྱི་མགོན་པོས་སྨྲོས། །སྒྲོལ་མའི་དཀྱིལ་འཁོར་ཁྱོད་ཀྱི་ཚིག །སེམས་ཅན་ཆོ་ག་ཡང་དག་འགྱུར། །དཀྱིལ་འཁོར་གང་འདི་ཐོས་ནས་ནི། །རབ་ཏུ་
[141b.5]དད་པ་སྐྱེ་བར་འགྱུར། །དཔལ་མིན་འཇོམས་ཤིང་ཞི་བ་དང་། །དེ་བཞིན་ནད་དང་དགྲ་འཕྲོག་ཅིང་། །དཀྱིལ་འཁོར་སེམས་ཅན་ཐམས་ཅད་ཀྱི། །གཟི་བརྗིད་སྟོབས་ནི་རྣམ་པར་འཕེལ། །མཐོང་ངམ་ཐོས་ནས་དེ་ནས་ནི། །རབ་ཏུ་དད་པ་སྐྱེད་པར་བྱེད། །གང་
[141b.6]ཡིན་དེ་རྣམས་བདག་གིས་ནི། །སངས་རྒྱས་ཀུན་གྱི་བྱང་ཆུབ་ནི། །ཐོབ་པའི་ཆེད་དུའང་ལུང་བསྟན་ཏོ། །མ་འོངས་སངས་རྒྱས་འབྱུང་འགྱུར་བ། །འཇིག་རྟེན་མགོན་པོ་རྣམས་ཀྱང་ནི། །རྗེས་སུ་ཡི་རང་འགྱུར་བ་ཡིན། །དཀྱིལ་འཁོར་ཕུན་ཚོགས་འཕེལ་
[141b.7]བྱེད་པ། །དེ་བཞིན་ཡོན་ཏན་ཀུན་སྡུད་པ། །སྒྲོལ་མའི་དཀྱིལ་འཁོར་རྨད་བྱུང་བ། །སེམས་དཔའ་ཆེན་པོ་འཇིག་རྟེན་མགོན། །ཡང་དག་བཀའ་ཡིས་སྨྲོས་ཤིག་སྨྲོས། །དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་
[142a]
[142a.1]སྤྱན་རས་གཟིགས་དབང་ཕྱུག་སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱས་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་གང་ན་བ་དེར་ཐལ་མོས་ཕྱག་འཚལ་ནས། བཅོམ་ལྡན་འདས་ཤཱཀྱ་ཐུབ་པ་ལ་ཐ་མི་དད་པའི་ཚིགས་
[142a.2]སུ་བཅད་པས་བསྟོད་པའི་ཚིག་གིས་མངོན་པར་བསྟོད་དོ། །ཤཱཀྱའི་རྒྱལ་པོ་ལྷ་ཡི་རྒྱལ། །ཕུན་ཚོགས་ཡོན་ཏན་དུ་མ་ཅན། །རབ་བསྔགས་རྫུ་འཕྲུལ་རབ་མ་ཉམས། །རྒྱུན་དུ་དཀར་བའི་གོས་དང་ལྡན། །མཆོད་སྡོང་ཞལ་ནི་འདམ་སྐྱེས་དྲི། །བློ་བཟང་
[142a.3]སྙིང་པོ་བསྟན་པ་འཛིན། །གང་ཕྱིར་ཁྱོད་ནི་ཕུན་ཚོགས་ཉིད། །འདི་ནི་འགྲོ་བ་དེ་དག་གི། །དགའ་བས་དགའ་བར་བྱེད་པ་ནི། །མགོན་པོ་ལྷ་རྣམས་ཀྱི་ནི་སྟེ། །རང་བཞིན་དྲན་པས་ཀུན་ཏུ་སྣང་། །དེ་ཡི་ཚིག་ནི་རབ་རིག་པ། །དཔའ་དེ་ཆགས་པ་ཟད་པ་ཉིད། །
[142a.4]འབྲས་བུ་གསུམ་ཉིད་འཛིན་པར་བྱེད། །དེ་དེ་གཞན་དུ་དེ་ཡིས་ནི། །ལྷ་ཡི་མཛེས་མས་ཀུན་བསྲུངས་པ། །བརྒྱད་ཀྱིས་འདིར་ནི་དབང་ཞལ་ལས། །སྐྱེས་པའི་དཔའ་བོ་རབ་སྟོབས་དང་། །གཡོ་བའི་སྤྲོ་དགའི་དབང་པོ་དང་། །ཀུན་ནས་གསེར་གྱི་རི་དང་ལྡན། །
[142a.5]ཅོད་པན་ཡང་ནི་ལྷན་ཅིག་གདན། །ལྷ་དང་ལྷ་མིན་ལྷར་བཅས་པའི། །ལྷག་པའི་ཐེག་པ་ཐམས་ཅད་ཀྱང་། །འཇིག་རྟེན་བར་དོའི་སྲིད་པ་དང་། །སྐྱེ་བ་ཁྱོད་ཀྱི་སྲོག་ལ་སོགས། །བྱུང་བ་མཛེས་ལྡན་རང་ཉིད་ཀྱི། །འདི་ཡི་མིག་ནི་དགའ་བ་སྟེ། །གང་རྣམས་ཟླ་བ་ལྟ་
[142a.6]བུར་དཀར། །ལྷ་རྣམས་ཀྱིས་བཟུང་རི་བོང་ཅན། །ཀུན་ད་དུ་ཀུ་དཀར་པོ་ཡི། །གོས་ནི་མནབས་ཉིད་ཙ་ཀོར། །བརྒྱ་བྱིན་འདབ་བརྒྱ་པ་ཡི་མིག །ས་སྲུངས་ཕྲག་པར་ཕྱོགས་གཅིག་འགྲོ། །བླ་མའི་རི་ལ་རི་བོང་ཅན། །རྒྱལ་པོའི་དཔུང་ལྡན་བརྒྱ་བྱིན་ནི། །མིག་བརྒྱ་བརྩོན་
[142a.7]འགྲུས་མ་ཉམས་པས། །གྲངས་དང་ཆུ་གཏེར་ཆུ་འབྱིན་པ། །ཚོགས་ཀྱི་སྒྲ་ནི་དགའ་བ་དང་། དྲི་མེད་སྤྱན་ནི་དགའ་བ་ལའང་། །ཉི་མའི་འོད་ཟེར་དམ་པ་ནི། །རྣམ་པས་ཟས་དང་དྲི་འཁོར་བ། །བུམ་དཀར་གང་བ་སོ་སོ་ཡི། །བུམ་པ་དེ་རྣམས་དབང་བསྐུར་ཞིང་། །ཙནྡན་ས་
[142b]
[142b.1]མཆོག་ཡན་ལག་བཤད། །གི་བང་ཐིག་ལེ་རྣམ་པར་བཀྲ །ཡན་ལག་དམ་པ་ཡོངས་འདུ་བའི། །དགའ་བ་མཆོག་གི་ཡན་ལག་དང་། །ལུས་མེད་གཞོམ་པའི་ཆེད་དུ་བྱས། །ཡན་ལག་ཆགས་པ་བྱས་མཐའ་ལས། །ཁྲུས་ནི་སྟུག་པོས་མི་འཕོ་བས། །གཞན་དུ་
[142b.2]འཆི་མེད་ལེགས་པ་ནི། །དེ་འོག་ཐལ་མོ་སྦྱར་བ་ཡི། །དུག་གིས་བཏབ་པ་སྨད་པ་ལྟར། །དེ་བཞིན་གཤེགས་པའི་མཆོག་བརྗོད་པའི། །ཆར་ལྡན་ཁྱོད་ཀྱི་ཞལ་དུ་ནི། །སྔོན་ལས་ཁྱོད་ནི་ལམ་གྱི་མགོ། །དྲི་མ་བཞིན་དུ་སྤངས་པ་ཡང་། །མེ་ཏོག་ལྡན་པའི་ཟླ་བ་ལ། །
[142b.3]རྣམ་པར་ཚར་ཕྱིན་ལོངས་སྤྱོད་ལྡན། །བཅིངས་པ་ལྟ་བུར་འདི་རྣམས་ཉིད། །བཙོས་ནས་སྔར་མེད་ཆོ་ག་ཡིས། །བཅུ་པར་ཁྱོད་ནི་ཞི་བ་སྟེ། །མགོན་མེད་འགྲོ་བ་མཐའ་ཡས་ལས། །གང་ཕྱིར་སྲིད་པ་མཐའ་མེད་ཅིང་། །དྲི་མས་ལྷ་དང་ལྷ་མིན་ཡང་། །དེ་ཡི་བརྟུལ་
[142b.4]ཞུགས་ཕན་ཚུན་དུ། །དམ་པའི་སྤྱན་གྱི་འོད་ཀྱིས་སྣང་། །འཁྱིལ་པ་སྤྱན་ཡངས་ཡན་ལག་མཆོག །ཕྱོགས་སུ་ལྷ་རྣམས་གནས་པ་དང་། །མི་རྣམས་བྱང་ཆུབ་རྣམ་སངས་རྒྱས། །རབ་ཏུ་བྱེད་འགྱུར་ཞེས་པ་ནི། །མི་རྣམས་འབྱུང་དང་སྡུད་པའི་ལས། །དེ་ཕྱིར་
[142b.5]རྣམ་པད་ཆུ་སྐྱེས་ནི། །ལྷ་ཡི་ཡན་ལག་དམ་པར་སོན། །དཔའ་བོའི་ཡན་ལག་དཀྲིས་ཆགས་བྲལ། །འཆི་བཞིན་ས་ཡི་ལུས་ཀྱང་འཁོད། །ཀུན་ནས་གཏོད་དང་ཀུན་ནས་སྡུད། །ཡང་དག་ས་དང་ཕྱོགས་དང་ལྡན། །རྣམ་བཞི་མཉམ་པར་བྱང་ཆུབ་ལྡན། །བྱང་ཆུབ་ཤིང་
[142b.6]དྲུང་བདུད་དཔུང་ལས། །རྣམ་པར་རྒྱལ་བ་ཐོབ་པ་དང་། །སངས་རྒྱས་གོ་འཕང་འཕོ་མེད་དང་། །ཀླུ་ཡི་ཤིང་གི་རྩ་བ་རུ། །ཞེ་སྡང་རྩུབ་པོའི་ནགས་རྣམས་ཀྱིས། །རྐང་པ་སྟོང་བུ་མེ་ཡི་ཆེད། །རྨོངས་མུན་དྲི་མ་སྣང་བྱེད་པ། །ཁྲོ་བོའི་མེ་ནི་འབར་བ་ལ། །མི་གཡོ་
[142b.7]རབ་ཏུ་སྦྱིན་པར་བྱེད། །ཕྱག་རྒྱ་རྡོ་རྗེ་ལྟ་བུ་སྒོམ། །གཞལ་བའི་འཁྲི་ཤིང་གཟུགས་བརྙན་བརྟན། །དམར་པོའི་མེ་ནི་འབར་བ་ནི། །འཇིགས་པའི་ཉི་ལྟར་རྣམ་མཛེས་པ། །ཡན་ལག་སྟོབས་བསྐྱེད་ཕྱག་འཚལ་བསྟོད། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་
[143a]
[143a.1]སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་ཚིགས་སུ་བཅད་པ་འདི་རྣམས་ཀྱིས་མངོན་པར་བསྟོད་ནས་རང་གི་སྟན་ལ་འཁོད་དེ། བྱང་ཆུབ་སེམས་དཔའ་ཆེན་པོའི་ཏིང་ངེ་འཛིན་ཀུན་ཏུ་གཟིགས་པ་ཞེས་བྱ་བ་ལ་སྙོམས་པར་ཞུགས་སོ། །སྙོམས་པར་ཞུགས་མ་
[143a.2]ཐག་ཏུ་སེམས་དཔའ་ཆེན་པོའི་ཞལ་གྱི་སྒོ་ནས་འོད་ཟེར་བྱེ་བ་ཁྲག་ཁྲིག་བརྒྱ་སྟོང་དུ་མ་བྱུང་སྟེ་འོད་ཟེར་དེ་རྣམས་ཀྱིས་གང་གཱའི་བྱེ་མ་དང་མཉམ་པའི་སངས་རྒྱས་ཀྱི་ཞིང་རྣམས་ཀུན་ཏུ་སྣང་བར་བྱས་པར་གྱུར་ཏོ། །དམྱལ་བ་པའི་སེམས་ཅན་ཐམས་ཅད་ཀྱང་སྐད་ཅིག་དེ་དང་ཡུད་ཙམ་དེ་
[143a.3]ལ་སྡུག་བསྔལ་ཐམས་ཅད་དང་བྲལ་བར་གྱུར་ཏོ། །གང་སངས་རྒྱས་ཀྱི་ཞིང་དེ་རྣམས་སུ་སངས་རྒྱས་བཅོམ་ལྡན་འདས་དེ་རྣམས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ་ལེགས་སོ། །སེམས་དཔའ་ཆེན་པོ་སྨྲོས་
[143a.4]ཤིག །མཐུ་ཆེན་པོ་སེམས་ཅན་སྡིག་པ་ཅན་ཐམས་ཅད་དཀྱིལ་འཁོར་དུ་དབང་བསྐུར་བ་སྨྲོས་ཤིག །གང་གིས་དེ་ལྟ་བུ་དེ་རྣམས་ཕྱོགས་བཅུ་མཐའ་ཡས་པ་མུ་མེད་པ་རྣམས་སུ་སངས་རྒྱས་བཅོམ་ལྡན་འདས་བྱང་ཆུབ་སེམས་དཔའ་དང་། ཉན་ཐོས་ཀྱི་ཚོགས་ཀྱིས་ཡོངས་སུ་
[143a.5]བསྐོར་བ་དང་། ལྷན་ཅིག་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་གནང་བ་དང་། ས་ཆེན་པོ་རི་དང་། ནགས་དང་། ཕུག་ཏུ་བཅས་པ་འདི་རབ་ཏུ་གཡོས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་
[143a.6]དབང་ཕྱུག་བྱང་ཆུབ་སེམས་དཔའ་ཆེན་པོའི་ཏིང་ངེ་འཛིན་དེ་ལས་བཞེངས་ཏེ། བཅོམ་ལྡན་འདས་མ་འཕགས་མ་སྒྲོལ་མའི་སྔགས་བཤད་པར་བརྩམས་སོ། །དང་པོར་རེ་ཞིག་བཅོམ་ལྡན་འདས་མའི་དཀྱིལ་འཁོར་གྱི་སློབ་དཔོན་དམ་ཚིག་མཐོང་བས་སློབ་དཔོན་དང་མཚུངས་
[143a.7]པའི་རྗེས་སུ་གནང་བ་ཐོབ་ཅིང་དད་པས་བྱང་ཆུབ་ཏུ་སེམས་བསྐྱེད་པ། སེམས་ཅན་རྣམས་ཀྱི་སྟོབས་དང་། སྟོབས་མ་ཡིན་པ་ཤེས་པ། སེར་སྣ་མེད་ཅིང་གཡོ་སྒྱུ་མེད་པས་ནག་པོ་མེད་ཅིང་ཧ་ཅང་མི་སྦོམ། ཧ་ཅང་མི་ཕྲ་བ་དྲི་ངན་པ་མེད་པས་དབང་པོ་མ་ཚང་བ་མ་ཡིན་པ། མཛེས་
[143b]
[143b.1]པ། སྙིང་སྟོབས་དང་ལྡན་པས་སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་དང་། སྙིང་རྗེ་དང་ཡང་དག་པར་ལྡན་པར་གྱུར་པ། སེམས་ཅན་གྱི་དགོངས་པ་དང་། བསམ་པ་ཤེས་པ་དང་། སངས་རྒྱས་
[143b.2]དང་། ཆོས་དང་། དགེ་འདུན་ལ་མངོན་པར་དང་བ། ཆ་མང་པོ་མངོན་པར་ཤེས་པ། གསལ་ཞིང་གསལ་བར་སྨྲ་བ། དཀྱིལ་འཁོར་བྲི་བའི་ལས་ལ་བྱང་བ། རིག་གསུམ་གང་ཡང་རུང་བའི་རིག་པ་ལ་སོགས་པས་སྔོན་དུ་བསྙེན་པ་བྱས་པ། ཕྱག་དང་
[143b.3]དཀྱིལ་འཁོར་གྱི་རབ་ཏུ་སྦྱོར་བ་ཤེས་པ། མཆོད་རྟེན་གྱི་ལས་བྱས་པ། ཧ་ཅང་མི་རྒན་བྱིས་པ་དང་། རིགས་དམའ་བར་སྐྱེས་པ་མ་ཡིན་པ། གཞོན་ཞིང་ལང་ཚོ་དང་ལྡན་པ་དང་། ཚུལ་བཟང་པོའི་སྒྲུབ་པ་པོས་གསང་བའི་དཀྱིལ་འཁོར་བྲི་བར་བྱའོ་ཞེས་སོ། །
[143b.4]དེ་ནས་འདི་ལྟ་བུའི་སློབ་དཔོན་གྱིས་བཅོམ་ལྡན་འདས་མའི་དཀྱིལ་འཁོར་གྱི་ཆོ་ག་བརྩམ་པར་བྱ་སྟེ། ནུས་མེད་འདུལ་ཉེས་མ་ཡིན་པ། །དཀྱིལ་འཁོར་ཡང་དག་རབ་སྦྱར་བྱ། །རྨོངས་པའི་སེམས་དང་ཆགས་ཅན་ལ། །དཀྱིལ་འཁོར་བསྟན་པར་ཡང་མི་བྱ། །གང་ཞིག་
[143b.5]བསླབ་ལ་ཡུད་ཙམ་ཡང་། །ལྷག་པར་འགྲོ་བའི་ལུས་ཅན་དེས། །མཐོ་རིས་ཐར་པ་ཡང་དག་འགྲུབ། །ཡིད་ཀྱི་དབང་ཕྱུག་ཐོབ་པར་འགྱུར། །བྱང་ཆུབ་སེམས་ནི་རྗེས་ཞིག་པའི། །དངོས་གྲུབ་དམིགས་པ་ཉིད་མི་འགྱུར། །བྱང་ཆུབ་རྩ་བར་རིག་ཐོབ་པའི། །
[143b.6]སེམས་དེ་ལས་ནི་ཡང་དག་བརྩམ། །དེ་ནས་དཀྱིལ་འཁོར་སློབ་དཔོན་གྱིས། །སངས་རྒྱས་ཆོས་དང་དགེ་འདུན་ལ། །རབ་ཏུ་དང་བའི་སེམས་ཅན་རྣམས། །བདག་ཉིད་ཁོ་ནར་རབ་རྟོགས་བྱ། །དེ་ལ་བསྟན་བྱའི་དཀྱིལ་འཁོར་བྲི། །དེ་ནས་དཀྱིལ་འཁོར་སློབ་
[143b.7]དཔོན་གྱིས། །སྟོབས་ཀྱིས་སྔོན་འདུལ་སི་ཐའི་ལུས། །ཆོ་འཕྲུལ་གྱི་ནི་ཟླ་ཕྱེད་ལ། །གྲོང་དང་གྲོང་ཁྱེར་གྲོང་རྡལ་དང་། །ལྗོངས་རྣམས་སུ་ནི་བྱང་ཤར་གྱི། །ཕྱོགས་ཀྱི་ཆ་རུ་མཆོད་ཡོན་བྱིན། །ས་ཡི་མཐིལ་དུ་དེ་ཇི་ལྟར། །ས་ཕྱོགས་སྔགས་ལ་སྔགས་འགྱུར་བ། །
[144a]
[144a.1]སྣུན་དང་ལྗོན་ཤིག་མེ་ཏོག་བཟང་། །འབྲས་བུ་ཡང་དག་མང་པོ་ཅན། །རྒྱུན་མི་འཆད་པར་འབབ་པའི་ཕྱོགས། །དཀར་དང་སེར་བའི་ས་གཞི་ལ། །གྱོ་མོ་བོང་བ་གསེག་མ་བྲལ། །རྔ་བོ་ཆེ་ཡི་སྒྲ་དབྱངས་དང་། །ལམ་གྱི་བཞི་མདོ་དུར་ཁྲོད་དང་། །
[144a.2]ལྷ་གཞན་ཡོངས་སུ་བཟུང་བ་དང་། །ཤིས་ཤིང་སྡུག་བསྔལ་རྫོགས་སྤངས་ལ། །གང་དུ་ཀུན་ནས་རྒྱང་གྲགས་ལྔའི། །ཚད་དུ་ཆུ་ཀླུང་ལྟེང་ཀ་དང་། །མཚོ་ཕན་ཆུ་བོ་རབ་འབབ་པ། །ལྗོན་ཤིང་མཆོད་རྟེན་ལྷ་ཁང་དང་། །མེ་ཏོག་ཉིད་ནི་དུས་རྒྱུན་དུ། །ཤིན་ཏུ་
[144a.3]རྒྱ་ཆེན་ཡང་དག་ལྡན། །ཆོ་འཕྲུལ་ཕྱོགས་ནི་གང་རུང་ལ། །དེ་ནས་བཅོམ་ལྡན་འདས་མ་ཡི། །དཀྱིལ་འཁོར་སློབ་དཔོན་ས་ཕྱོགས་དེར། །ཉི་མ་གུང་ལ་སོང་ནས་ནི། །རལ་པ་གཅིག་མའི་སྙིང་པོ་ཡི། །མངོན་པར་མཛེས་པའི་ལས་བྱའོ། །ཐོག་མར་རབ་
[144a.4]དག་སེམས་ཅན་ཀུན། །བྱམས་དང་སྙིང་རྗེ་དང་ལྡན་པས། །དཀྱིལ་འཁོར་གནས་དེར་ཡིད་ཀྱིས་དམིགས། །དགེ་བའི་རིག་པ་གདོན་པར་བྱ། །སྒྲོལ་མའི་སྙིང་པོ་དམ་པ་དང་། །དེ་བཞིན་དབྱངས་ནི་རྗེས་སུ་གདོན། །འདིར་ནི་སངས་རྒྱས་མཆོད་དོན་དུ། །དཀྱིལ་
[144a.5]འཁོར་ལུས་ཅན་ཀུན་གྱིས་བྲི། །ཕྱོགས་ཀྱིས་འགྲོ་བའི་གནས་སུ་གནས། །ཐོག་མར་གཏོར་མ་བྱིན་བྱས་ནས། །དྲི་ཡི་ཡམ་ཤིང་ཡང་དག་ལྡན། །གནས་སུ་གནས་པས་ཀུན་ཟོས་ནས། །གོ་རིམས་བཞིན་དུ་སྤྱན་དྲང་བའི། །དབྱངས་ཀྱིས་ཚིག་འདི་བརྗོད་པར་
[144a.6]བྱ། །སློབ་དཔོན་མིང་ནི་ཆེ་གེ་བདག །བཅོམ་ལྡན་འཕགས་མ་སྒྲོལ་མ་ཡི། །དཀྱིལ་འཁོར་དག་ནི་བྲི་བར་འཚལ། །བདག་དང་སེམས་ཅན་ཀུན་གྱིས་གང་། །བདག་མཐར་གདུག་པའི་སེམས་མེད་པ། །བསྐྱེད་ཅིང་བཀུར་སྟིར་བྱེད་པ་དང་། །སངས་
[144a.7]རྒྱས་བསྟན་ལ་རབ་དད་པའི། །སེམས་ཅན་རྣམས་ལ་ཕྱིར་ཞིང་ནི། །མང་དུ་རབ་ཏུ་དད་པའི་ཆེད། །དཀྱིལ་འཁོར་བྲི་བར་བདག་འཚལ་ལོ། །དེ་ལྟར་ལན་གཉིས་ལན་གསུམ་བརྗོད། །དེ་ནས་སེམས་ཅན་དེ་རྣམས་ནི། །དཀྱིལ་འཁོར་གྱི་ནི་སློབ་དཔོན་
[144b]
[144b.1]གྱིས། མཚན་མོ་མཐོང་བ་སྦྱིན་པར་བྱེད། །དེ་ནས་བྲིས་པའམ་གཞན་དུ་སོང་། །ཐོ་རངས་རྨི་ལམ་རྣམ་པར་སྤྱད། །ས་ཡི་ཕྱོགས་དེར་སོང་ནས་ནི། །ཁྲུ་བརྒྱ་ཡི་ནི་ཚད་དུ་ཡང་། །ཀུན་ནས་གྲུ་བཞི་པ་རུ་བྱ། །ཕྱི་རོལ་དཔག་ཏུ་མེད་པ་ཡི། །དཀོན་མཆོག་
[144b.2]གསུམ་གྱི་ཚད་སོང་ནས། །ས་ལ་ཤིང་དང་ཕུབ་མ་དང་། །ཐལ་བ་སོལ་བ་སོ་ཕག་དང་། །སྐྲ་དང་སེན་མོ་མཆོད་སྦྱིན་གྱི། །སོ་ཕག་ནག་པོ་ལ་སོགས་གང་། །གཞན་ཡང་དཀྱིལ་འཁོར་དགེ་བ་ཡི། །མི་དགེའི་ཟུག་རྔུ་ཐམས་ཅད་ཀུན། །ལྷག་མ་མེད་པར་
[144b.3]བས་ལ་ནས་ནི། །ས་ཡི་གོང་བུ་དེ་ཉིད་དུ། །གཞན་ཡང་ཆུ་ཀླུང་ཆེན་པོ་ཡི། །འགྲམ་གཉིས་ས་ནི་སྦྱང་བྱས་ནས། །རབ་ཏུ་བཅུག་སྟེ་ཐོབས་བརྡུང་། །ཙནྡན་ཆུ་ཡིས་ཡང་དག་གཏོར། །དེ་ལྟར་བྱས་ནས་མ་ལྟུང་བའི། །བ་བྱུང་ཙནྡན་ཆུ་བསྲེས་ནས། །ཁྲུ་བརྒྱད་
[144b.4]པ་ཡི་ཕྱོགས་སུ་ནི། །ཕྱི་རོལ་གྱིས་ཀྱང་ཁྲུ་བཅུ་ཡི། །ཚད་དུ་ཡོངས་སུ་སྦྱངས་པ་ལ། །གསོ་སྦྱོང་སྦྱིན་ནས་བྱུག་ཏུ་གཞུག །ཇི་སྲིད་ས་ཡི་ཕྱོགས་དེར་ནི། །ཤིན་ཏུ་འཇམ་ཞིང་ཤིན་ཏུ་ནི། །ལེགས་པར་རྫོགས་པར་སྐྱེས་ཀྱི་བར། །དེ་ལྟར་ཉི་མ་བདུན་དུ་ནི། །
[144b.5]དེ་ནས་ཁྲུ་བཞིའི་ཚད་དུ་ནི། །གྲྭ་བཞི་སེང་ལྡེང་ཕུར་བུ་བརྒྱད། །སོར་མོ་བཅུ་གཉིས་ཚད་དུ་བྱ། །གཞོན་ནུ་མས་བཀལ་སྲད་བུ་ནི། །ཚོན་སྣ་ལྔ་པ་ལེགས་འཇམ་པ། །ཤིན་ཏུ་སྲ་བ་བཅོམ་ལྡན་མའི། །རྩ་བའི་སྙིང་པོ་ལན་བདུན་གྱིས། །བསྔགས་པས་ཕུར་བུ་ལ་
[144b.6]དཀྲིས་ནས། །བདུན་བྱས་སྲོད་ལ་གདབ་པར་བྱ། །དེ་ནས་དཀྱིལ་འཁོར་སློབ་དཔོན་གྱིས། །གཙང་མའི་གོས་ནི་བགོས་པ་ཡིས། །དཀྱིལ་འཁོར་ས་ཡི་དབུས་དེ་རུ། །རྩ་བ་ནག་པོ་མེད་པ་ཡི། །བུམ་བླང་དྲི་ཡི་ཆུ་དང་ནི། །མེ་ཏོག་སྒྲོན་མས་བཀང་བ་ལ། །མགྲིན་པར་མེ་
[144b.7]ཏོག་ཕྲེང་བར་དཀྲིས། །ཨ་མྲའི་ཡལ་འདབ་ཁ་དགབ་བྱ། །པུས་མོ་དག་ནི་ངེས་བཙུགས་ནས། །རྩ་བའི་རིག་པ་བདུན་བྱས་ཏེ། །ཡང་ན་ཉི་ཤུ་རྩ་གཅིག་བརྗོད། །དེ་ནས་ཕྱོགས་བཅུར་ཀུན་བལྟས་ནས། །འདི་ནི་བསྒྲག་བྱ་ཆེ་གེ་དག །གནས་འདིར་སངས་རྒྱས་མཆོད་
[145a]
[145a.1]པའི་ཕྱིར། །སེམས་ཅན་ཀུན་གྱི་ཏིང་འཛིན་ནི། །བསམ་བྱས་དཀྱིལ་འཁོར་བྲིས་པ་འདིར། །སངས་རྒྱས་ཕན་པར་མཛད་པ་ཀུན། །དཀྱིལ་འཁོར་དུ་ནི་བྱོན་པར་མཛོད། །ད་ལྟ་འདིར་ནི་བྱོན་ནས་ཀྱང་། །བདག་གི་མཆོད་ཡོན་བཞེས་སུ་གསོལ། །དེ་དབུས་ཉིད་དུ་བརྟག་བྱ་
[145a.2]བ། །གནས་སུ་བྲིས་པའི་བཅོམ་ལྡན་འདས། །སྤྱན་དྲང་བྱ་ཞིང་ལྷ་རྣམས་ཀྱི། །གནས་མདོར་བསྟན་ནས་བརྗོད་པར་བྱ། །དགའ་ལྡན་དུ་ནི་བྱང་ཆུབ་སེམས། །འཇིག་རྟེན་གཞན་དུ་གང་གནས་པ། །དེ་བཞིན་ཁ་བའི་གནས་སུ་དང་། །གང་ལྡན་པདྨའི་དབང་ཕྱུག་འབྱུང་། །ལྕང་
[145a.3]ལོ་ཅན་དུ་ནོར་དབང་ཕྱུག །ཏེ་སེ་རུ་ནི་བདེ་བྱེད་བཤད། །མཆོད་ཡོན་སྣོད་ནི་བཀང་བ་ཡིས། །དེ་རྣམས་གནས་ནི་རྣམ་བསམ་བྱ། །དེ་ནས་ཞལ་ནི་སྲུབ་བསྙེན་བཀུར། །དཀྱིལ་འཁོར་ལས་རྣམས་ཐམས་ཅད་ལ། །མིང་དང་གནས་ནི་ཡོངས་ཉམས་ན། །ཕྱིན་ཅི་ལོག་ཏུ་ལྡོག་
[145a.4]པར་འགྱུར། །དེ་ལྟར་ཉི་མ་བདུན་དུ་ནི། །ཉིན་རེ་ཉིན་རེ་ཙནྡན་གྱི། །ཆུ་ཡིས་བྱུག་ཏུ་གཞུག་པར་བྱ། །མཚན་མོའི་ཐུན་ལའང་དེ་བཞིན་བྱ། །བར་འདིར་ཡོ་བྱད་ཐམས་ཅད་ནི། །རྣམ་པར་འབྱོར་པར་འགྱུར་བ་ཡིན། །དེ་ལ་འདི་ནི་བརྗོད་བྱ་སྟེ། །དག་པའི་ཤེལ་དང་མཚུངས་པ་
[145a.5]ཡི། །ཕྱེ་མ་རྡོ་རྗེའི་རང་བཞིན་སྐྱེས། །ཛི་བའི་མེ་ཏོག་དང་མཚུངས་པའི། །ཕྱེ་མས་དཀྱིལ་འཁོར་ཀུན་ཏུ་བྲི། །པདྨ་རཱ་ག་ཨུཏྤ་ལ། །ཕྱེ་མ་མཐའ་དག་གིས་གདབ་བྱ། །གུར་གུམ་ཆུ་དང་མཚུངས་པ་དང་། །པུཥྤ་རཱ་ག་ཡི་དཀྱིལ་འཁོར། །ཟར་མའི་མེ་ཏོག་དང་མཚུངས་ཤིང་། །
[145a.6]དེ་བཞིན་མ་ར་ཀ་ཏས་ཀྱང་། །དེ་ཙམ་ཁ་དོག་རིན་ཆེན་མ། །ལྕགས་ཀྱང་རུང་སྟེ་མིང་ཅན་ལྔ། །ཡང་ན་དྲིས་བཏགས་ཕྱེ་མས་སམ། །ཇི་ལྟར་སྙེད་པ་རྣམ་སྤྲུལ་པས། །རབ་བཀུག་རིན་ཆེན་ཕྱེ་མ་ཡིས། །ཡང་དག་པ་ཡི་དངོས་གྲུབ་འདོད། །ནོར་བུ་མཆིང་བུ་མཚུངས་
[145a.7]མིན་གང་། །པདྨ་རཱ་གས་རྣམ་པ་ཀུན། །དཀྱིལ་འཁོར་ཡོ་བྱད་ཐམས་ཅད་ཀྱང་། །སློབ་དཔོན་གྱིས་ནི་གཞོན་ནུ་མའི། །ལག་པས་བྱེད་དུ་གཞུག་པར་བྱ། །བྲམ་ཟེ་རྒྱལ་རིགས་རིགས་སྐྱེས་པ། །བྱང་ཆུབ་སེམས་ནི་བསྐྱེད་པ་དང་། །མ་ནོར་སྐྱེས་པ་རབ་མཛེས་པ། །དབང་
[145b]
[145b.1]པོ་མ་ཚང་མ་ཡིན་པ། །མདོར་ན་བུད་མེད་མཚན་ཉིད་དང་། །ཡང་དག་ལྡན་པར་སྐྱེས་པ་ཡིས། །འདི་འདྲའི་གཞོན་ནུ་མ་གཅིག་གཉིས། །གསུམ་ལ་གསོ་སྦྱོང་སྦྱིན་ནས་ནི། །འོ་མའི་ཟས་ཀྱིས་མངོན་དགའ་བར། །བྱས་ནས་དཀར་པོའི་གོས་བགོས་ཏེ། །དཀྱིལ་
[145b.2]འཁོར་ཡོ་བྱད་ཐམས་ཅད་ནི། །བྱེད་གཞུག་དཀྱིལ་འཁོར་ཡོ་བྱད་ཀུན། །ལེགས་བསགས་སོ་སོར་བརྟགས་པ་ཡིས། །ཆུ་དང་རྣམ་པར་དབེན་པ་དང་། །དགེ་སློང་འདུལ་བ་བྱས་པ་དང་། །ཡོངས་སུ་སྦྱང་བ་བྱས་པ་དང་། །གཙང་སྦྲའི་སྤྱོད་པ་སྔོན་འགྲོ་བས། །
[145b.3]སློབ་དཔོན་རང་གི་ལྷག་གནས་ཆེད། །ཕྱེ་མ་ཐམས་ཅད་བདུག་པ་བྲི། །གཏོར་མ་དང་ནི་མར་རྣམས་ནི། །ཆོ་ག་ཅན་གྱིས་བྱེད་དུ་གཞུག །དེ་ནས་སློབ་དཔོན་ཡོ་བྱད་ཀུན། །ཚོགས་ནས་དཀྱིལ་འཁོར་རང་ཉིད་བྲེ། །སློབ་མ་ཡོངས་སུ་བཟུང་བར་གྱིས། །དེ་
[145b.4]རྣམས་སངས་རྒྱས་ཆོས་དང་ནི། །དགེ་སློང་དགེ་འདུན་ལ་རབ་དང་། །ཡན་ལག་ཆ་ཤས་ཀུན་རྫོགས་པ། །བདེན་པར་སྨྲ་དང་སྤོམ་པ་མིན། །མཛེས་པ་མཐོང་དང་ཁ་དོག་གཙིགས། །གཟུང་བར་མི་བྱ་གཅིག་གཉིས་གསུམ། །བཅྭ་བརྒྱད་དང་ནི་གཞན་བཅུ་དྲུག །
[145b.5]དེ་རྣམས་སྐྱབས་གསུམ་ཡོངས་སུ་འཛིན། །བྱང་ཆུབ་སེམས་ནི་བསྐྱེད་པ་དང་། །འོ་མའི་སྟོན་མོ་བཟའ་བ་དང་། །འོ་མའི་ཤིང་ལས་བྱུང་བ་ཡི། །སོ་ཤིང་སོར་མོ་བརྒྱད་ཀྱི་ཚད། །བཅོམ་ལྡན་རྩ་བའི་སྙིང་པོ་ཡིས། །ལན་ནི་ཉི་ཤུ་རྩ་བདུན་དུ། །མངོན་པར་
[145b.6]བསྔགས་ནས་བ་ཡི་གཅིན། །རབ་སྦྱར་མཚན་མོའི་ཐུན་མཚམས་སུ། །དཀྱིལ་འཁོར་ས་གཞི་ཕྱི་རོལ་དུ། །ཤར་དུ་མངོན་ཕྱོགས་ཀུ་ཤ་ཡི། །ཁྲེས་ལ་རིམ་པས་ཉེར་འདུག་ནས། །སྙིང་པོ་རེ་རེ་ལག་པར་བྱིན། །རྩ་བའི་སྙིང་པོ་ལན་བདུན་བཟླས། །
[145b.7]གཙུག་ཏོར་བཅིང་ལའང་བདུན་བཟླས་བྱ། །དེ་ནས་སོ་ཤིང་དེ་རྣམས་ལ། །བྱིན་ནས་རང་རང་སོ་ཤིང་བཟའ། །རལ་གཅིག་མ་ཡི་སྙིང་པོ་ཡིས། །ལན་བདུན་བསྔགས་པའི་དྲི་ཡི་ཆུས། །སྤྱི་བོར་མངོན་པར་གཏོར་བར་བྱ། །དེ་ནས་དེ་རྣམས་ལ་བརྗོད་བྱ། །
[146a]
[146a.1]བཅོམ་ལྡན་འཕགས་པ་སྤྱན་རས་གཟིགས། །དབང་ཕྱུག་མཆོག་གི་ཐུགས་རྗེ་ཅན། །ཆེན་པོའི་མཆོག་ནི་སྦྱིན་པ་པོ། །བསྒྲལ་དཀའ་སྒྲོལ་བ་དྲན་པར་གྱིས། །བཅོམ་ལྡན་འདས་མ་སྒྲོལ་མ་ཡང་། །རིག་པའི་རྒྱལ་མོ་ཆེན་མོ་སྟེ། །སངས་རྒྱས་བྱང་ཆུབ་
[146a.2]སེམས་དཔའ་ཀུན། །སྐྱེད་པར་བྱེད་མ་དྲན་པར་གྱིས། །དེ་ཡི་འོག་ཏུ་སློབ་དཔོན་གྱིས། །སློབ་མ་དེ་རྣམས་ཀུན་ལ་ནི། །འདོད་ཆགས་བྲལ་དང་ལྡན་པའི་ཆོས། །བརྟན་པར་བྱས་ནས་དེ་རྣམས་མདུན། །ཤེས་རབ་ཕ་རོལ་ཕྱིན་བཀླག་བྱ། །དེ་ལྟ་བུ་ཡི་ཆོ་ག་ཡིས། །བུད་
[146a.3]མེད་རྣམས་ཀྱང་ཡོངས་གཟུང་བྱ། །ལངས་ནས་བུ་མོས་བཀལ་བ་ཡིས། །སྲད་བུ་ཚོན་སྣ་ལྔ་པ་ནི། །མི་མཉམ་རྒྱུད་དུ་བསྒྲིམ་པ་ལ། །དྲི་ཡི་ཆུ་ཡིས་མངོན་བཀྲུས་ནས། །རེ་རེར་པདྨའི་བགྲང་ཕྲེང་གིས། །བསང་གཏོར་བྱས་ནས་རྩ་བ་ཡི། །སྙིང་པོ་ལན་གྲངས་ཉེར་གཅིག་
[146a.4]ཏུ། །མངོན་བསྔགས་དེ་ལ་འདིར་བརྗོད་བྱ། །དཔལ་གྱི་གཞི་ནི་ཡོད་པའི་ཕྱིར། །སངས་རྒྱས་རྣམས་ཀྱི་ཞབས་མཚན་མ། །བྱང་ཆུབ་སེམས་དཔའ་འབྱུང་བ་སྟེ། །པདྨའི་བགྲང་ཕྲེང་དེ་ཕྱིར་བསྔགས། །དེ་ནས་སློབ་དཔོན་རང་ཉིད་ཀྱིས། །སློབ་མ་རྣམས་ལ་ཆ་ཕྲ་མོས། །ལག་
[146a.5]པ་ལ་ནི་བཅིང་བར་བྱ། །སློབ་མ་རྣམས་ལ་གང་ཁོ་ན། །དེ་ཉིད་སློབ་མ་བདག་ཉིད་བྱ། །དེ་ནས་དཀྱིལ་འཁོར་ལྷག་གནས་པ། །ཤར་དུ་མངོན་ཕྱོགས་བླ་གོས་ནི། །ཕྲག་པ་གཅིག་ཏུ་བྱས་ནས་ནི། །པུས་མོ་གཡས་པའི་ལྷ་ང་ནི། །ས་ལ་རབ་ཏུ་བཙུགས་བྱས་ཏེ། །རྩ་བའི་
[146a.6]ཕྱག་རྒྱ་བཅིང་བ་དང་། །རྩ་བའི་རིག་པ་བཟླས་པར་བྱ། །སངས་རྒྱས་བྱང་ཆུབ་ཐམས་ཅད་དང་། །རང་རྒྱལ་འཕགས་པ་ཉན་ཐོས་དང་། །ལྷ་ཀླུ་གནོད་སྦྱིན་དྲི་ཟ་དང་། །ལྷ་མིའི་དྲི་དང་མེ་ཏོག་གི །ཕྲེང་བ་ཡོངས་སུ་འཛིན་པ་ཡིས། །ཀུན་ལ་གསོལ་བ་གདབ་པར་བྱ། །
[146a.7]དཀྱིལ་འཁོར་གྱི་ནི་སློབ་དཔོན་བདག །ཆེ་གེ་མོ་ཞེས་བྱ་བ་ཡིས། །བཅོམ་ལྡན་འཕགས་མ་སྒྲོལ་མ་ཡི། །དཀྱིལ་འཁོར་བྲི་བར་འཚལ་ལགས་ན། །དེ་དག་རང་ཉིད་བྱོན་པར་མཛོད། །སངས་རྒྱས་བཅོམ་ལྡན་འདས་ཀུན་དང་། །བྱང་ཆུབ་སེམས་དཔའ་རང་སངས་རྒྱས། །ཉན་
[146b]
[146b.1]ཐོས་ལྷ་ཀླུ་གནོད་སྦྱིན་དང་། །དྲི་ཟ་ལྷ་མིན་ནམ་མཁའ་ལྡིང་། །མིའམ་ཅི་དང་ལྟོ་འཕྱེ་ཆེ། །རང་གི་རིག་པ་སྔགས་ཚོགས་ཀྱིས། །ཡོངས་བསྐོར་སེམས་ཅན་ཐམས་ཅད་ལ། །རྗེས་སུ་བརྩེ་བས་བྱོན་ནས་ཀྱང་། །བདག་ལ་རྗེས་སུ་གནང་བར་མཛོད། །དེ་ལྟར་ཡང་གཉིས་ཡང་
[146b.2]གསུམ་དུ། །དེ་ནས་དཀྱིལ་འཁོར་སློབ་དཔོན་གྱིས། །རྩ་བའི་རིག་པ་བཟླས་པ་དང་། །དཀྱིལ་འཁོར་ས་གཞི་ལ་བལྟས་ནས། །དབུས་སུ་མེ་ཏོག་ཕྲེང་བ་དོར། །གལ་ཏེ་མེ་ཏོག་ཕྲེང་གཡོ་བྱེད། །དེ་ནས་བྱོན་པར་ཤེས་པར་བྱ། །དེ་ནས་སངས་རྒྱས་བྱང་སེམས་ལ། །དྲི་ཡི་
[146b.3]ཆུ་ཡིས་མཆོད་ཡོན་དང་། །མེ་ཏོག་ཕུལ་ཅིག་དེ་ནས་ནི། །ཁྲུ་བརྒྱའི་ཕྱི་རོལ་ས་གཞི་ལ། །ཡོངས་སུ་སྦྱང་བ་བྱས་པ་རུ། །ཨ་པཱ་མརྒའི་ཡམ་ཤིང་གིས། །མེ་ནི་རབ་ཏུ་སྦར་བྱས་ནས། །ཤར་དུ་མངོན་ཕྱོགས་ཀུ་ཤ་ཡིས། །རྩ་བའི་སྙིང་པོ་སྦྲང་རྩི་ཞོ། །མར་གྱི་སྲེག་བླུགས་
[146b.4]བརྒྱད་བརྒྱར་དབུལ། །དེ་ནས་སངས་རྒྱས་བྱང་སེམས་དང་། །ལྷ་རྣམས་ལ་ཡང་མཆོད་ཡོན་དབུལ། །དེ་ནས་དཀྱིལ་འཁོར་ཕྱོགས་བཞི་རུ། །གསོ་སྦྱོང་ཡོངས་སུ་བླངས་པ་ཡིས། །སྐྱེས་བུ་སྲུང་བའི་ཕྲེང་བ་དང་། །དབང་པོ་ཚང་བ་གཞག་པར་བྱ། །དེ་ལ་འདིར་ནི་བརྗོད་བྱ་སྟེ། །གང་
[146b.5]ཞིག་རྣམ་པ་གཞན་བྱ་བ། །སྐྱོང་བ་བྲལ་བར་འགྱུར་བ་སྟེ། །དཀྱིལ་འཁོར་དམ་ཚིག་བརྒྱད་རྣམས་ནི། །ཡང་དག་འབྱུང་བར་མི་འགྱུར་རོ། །དེ་ཕྱིར་ཆོ་ག་བྱས་པ་ཡིས། །སློབ་མས་དམ་ཚིག་ཤེས་པར་འགྱུར། །དེ་ནས་དཀྱིལ་འཁོར་སློབ་དཔོན་གང་། །རབ་གནས་སློབ་མས་ཐབས་ཅིག་
[146b.6]ཏུ། །སོང་ནས་ཀུ་ཤ་བཏིང་བ་ལ། །སངས་རྒྱས་བྱང་ཆུབ་སེམས་དཔའ་ཡི། །ཚོགས་ཀུན་རྗེས་སུ་དྲན་པ་ཡིས། །གཡས་པའི་གཞོགས་ཀྱིས་ཉལ་བར་བྱ། །དེ་ནས་ཐོ་རངས་སློབ་དཔོན་གྱིས། །གཙང་མ་ཤར་དུ་ཁ་ཕྱོགས་པས། །རྨི་ལམ་རྣམ་པར་དཔྱད་པར་བྱ། །དེ་ལ་འདི་ནི་བརྗོད་
[146b.7]བྱ་སྟེ། །གང་ཞིག་ཙནྡན་བིལ་བ་སོགས། །ཨུ་དུམ་བཱ་ར་སོགས་ནྱ་གྲོ་དྷ། །རྒྱལ་མཚན་ཕྲེང་བས་ཁྱབ་པ་དང་། །རྨི་ལམ་རབ་ཏུ་དད་པའང་རུང་། །ཁ་ཅིག་མེ་ལྕེ་མཛེས་པ་དང་། །དེ་ལྟར་མཐོང་བ་དེ་དངོས་གྲུབ། །མཆོག་གི་བར་དུའོ་ངང་པ་དང་། །ཀཱ་རཎྜ་བ་ཀྲུང་ཀྲུང་དང་། །
[147a]
[147a.1]རྨ་བྱ་རོ་ཧ་ཎ་རྣམས་ནི། །གང་ཞིག་དེ་ལྟ་བུ་མཐོང་འགྱུར། །རྨི་ལམ་བར་མའི་དངོས་གྲུབ་དེ། །མྱུར་བ་ཁོ་ནར་འབྱུང་བར་འགྱུར། །མ་འམ་ར་ཧ་ཎ་ཡང་རུང་། །དེ་བཞིན་པི་ཝང་ཐོགས་པ་དང་། །ཀུཎྜ་ལ་སོགས་པ་ཡང་རུང་། །དེ་བཞིན་ཨ་སོགས་དྷི་མཐོང་ན། །
[147a.2]གང་ཡང་རྨི་ལམ་མཐོང་བྱེད་པ། །མི་རྣམས་ཐ་མའི་དངོས་གྲུབ་དེ། །སྒྲོལ་མའི་རྟོག་པར་ངེས་པར་བསྟན། །གཏུམ་པོ་ཁྱི་ཡི་ལག་པ་རྣམས། །གང་གིས་མཐོང་བར་གྱུར་པ་དང་། །བོང་བུ་རྔ་མོ་ཤིང་རྟ་སོགས། །མཐོང་དང་རིག་པ་ཉིད་སོགས་སམ། །རྒྱ་སྐྱེགས་ཏིལ་མར་
[147a.3]གྱིས་རེག་པ། །གང་གིས་རྨི་ལམ་དུ་འཇུག་པ། །དེ་ཡི་དངོས་གྲུབ་ངེས་པར་གནས། །དམ་ཚིག་ཙམ་དུ་འབྱུང་བར་འགྱུར། །དེ་ལྟ་བུ་སོགས་ཡོན་ཏན་ལྡན། །རྨི་ལམ་བློ་ཡིས་རྣམ་དཔྱད་ནས། །དེ་ལྟར་རབ་བློ་གང་ཤེས་ནས། །སློབ་མ་དེ་ལ་རྨི་ལམ་གྱི། །ལུང་དུ་ཡང་
[147a.4]ནི་བསྟན་པར་བྱ། །དེ་ནས་དཀྱིལ་འཁོར་སློབ་དཔོན་ནི། །གལ་ཏེ་ཁྱིམ་གནས་གྱུར་པའམ། །དགེ་སློང་དགེ་སློང་མ་དང་ནི། །དགེ་བསྙེན་དགེ་བསྙེན་མ་ཡང་རུང་། །ཆེན་པོ་དེ་རྣམས་གསོ་སྦྱོང་ནི། །བཟུང་སྟེ་ཕྱི་ནས་སློབ་མ་རྣམས། །གསོ་སྦྱོང་ཡང་དག་གུས་པར་བྱ། །
[147a.5]སློབ་མ་རྨི་ལམ་མི་དགེ་བ། །བསྟན་བྱ་སྔོན་དུ་སྦྱིན་སྲེག་བྱ། །དེ་ནས་དཀྱིལ་འཁོར་སློབ་དཔོན་ནི། །སྔ་མ་ཁོ་ན་རས་དང་ནི། །རས་རིས་མཐར་ནི་ཨ་ལཱ་ས། །ཟངས་ལས་འབྱུང་བར་བ་ཞུགས་ཏེ། །ཡང་དག་འཇོག་པར་བྱེད་དུ་གཞུག །དེ་ནས་དཀྱིལ་འཁོར་ས་གཞི་ལ། །ཙནྡན་
[147a.6]ཆུ་ཡིས་ལེགས་པར་བྱུག །སློབ་མ་ཐམས་ཅད་གནས་ཅིག་ཏུ། །སྙིང་པོས་བསྲུང་བ་བྱས་ནས་ནི། །དཀྱིལ་འཁོར་ཕྱི་ཡི་གནས་གཅིག་ཏུ། །ཉེར་འདུག་དམ་ཚིག་ཤེས་པ་རྣམས། །ནང་དུ་རབ་ཏུ་གཞུག་པར་བྱ། །དེ་ནས་ཉི་མ་ནུབ་དུས་སུ། །དཀྱིལ་འཁོར་ཐིག་ནི་གདབ་པར་བྱ། །
[147a.7]བུ་མོས་བཀལ་བའི་སྲད་བུ་ནི། །ཚོན་སྣ་ལྔ་པ་རྩ་བ་ཡི། །སྙིང་པོ་ལན་བདུན་བསྔགས་བྱས་ཏེ། །དབང་ལྡན་ཕྱོགས་ནས་བརྩམས་ནས་ནི། །ཕུར་བུ་དེ་རྣམས་སྲད་བུས་བཅིངས། །དེ་དག་ཐམས་ཅད་ཁྲུ་ཡི་ཚད། །གསུམ་བྱས་སྲད་བུས་ཡོངས་དཀྲི་བྱ། །ཕྱི་ནས་
[147b]
[147b.1]ཀུན་ཏུ་དུང་དང་ནི། །རྔ་བོ་ཆེ་དང་རྫ་རྔ་དང་། །འཁར་རྔ་རྣམ་པ་སྣ་ཚོགས་པའི། །འཁར་བ་དང་ནི་ཕེག་རྡོབ་རྣམས། །ཀུན་ནས་འཁྲོལ་བར་བྱེད་དུ་གཞུག །གདུགས་དང་རྒྱལ་མཚན་བ་དན་སོགས། །ཕྱི་རོལ་དུ་ནི་དགྲམ་པར་བྱ། །དཀྱིལ་འཁོར་གྲུ་བཞི་སྒོ་བཞི་པ། །ཚོན་སྣ་ལྔ་
[147b.2]པའི་ཐིག་སྐུད་ཀྱིས། །ཁྲུ་བརྒྱར་བྱས་ནས་ཐིག་གདབ་བྱ། །དེ་ལམ་དཀྱིལ་འཁོར་གཉིས་པ་སྟེ། །དེ་ནས་ཁ་དོག་ཐམས་ཅད་པ། །རྩ་བའི་ཕྱག་རྒྱ་བཅིངས་ནས་ནི། །རྩ་བའི་རིག་པ་བརྒྱད་བརྒྱར་བཟླས། །དེ་ནས་དཀྱིལ་འཁོར་སློབ་དཔོན་ནི། །སངས་རྒྱས་བྱང་ཆུབ་སེམས་དཔའ་ཀུན། །
[147b.3]རང་སངས་རྒྱས་དང་འཕགས་པ་ཡི། །ཉན་ཐོས་དགེ་འདུན་རྣམས་ལ་ནི། །ཕྱག་བྱས་དཀྱིལ་འཁོར་ཁོར་ཡུག་ཏུ། །རྒྱང་གྲགས་ལྔ་པ་ལྷག་གནས་ཆེ། །རལ་པ་གཅིག་པའི་སྙིང་པོ་ཡིས། །གདུག་པའི་སེམས་ཅན་ཐམས་ཅད་ཀྱི། །སེམས་ནི་བཅིང་བར་བྱ་བའོ། །དཀྱིལ་འཁོར་
[147b.4]ཡང་ནི་ཐམས་ཅད་ཀྱི། །སློབ་དཔོན་གྱི་ནི་ཡོ་བྱད་རྣམས། །རལ་གཅིག་སྙིང་པོ་ཉིད་ཀྱིས་ནི། །ཐོག་མར་བསྲུང་བ་བྱས་ནས་ནི། །བྱང་ཤར་ཕྱོགས་ནས་བརྩམས་བྱས་ཏེ། །ཚངས་པའི་ཐིག་ནི་གདབ་པར་བྱ། །རྩ་བའི་རིག་པ་ཟློས་པ་ཉིད། །དཀྱིལ་འཁོར་ཐམས་ཅད་མཁས་པས་བྲིས། །
[147b.5]ཡོངས་སུ་བཅད་ཅིང་ལུས་དཀར་བའི། །སློབ་དེ་དེ་བཞིན་གཤེགས་རྣམས་ལ། །ཕྱག་བྱ་རིན་ཆེན་ཕྱེ་མས་སོ། །པདྨའི་རིགས་ལ་ཕྱག་བྱས་ཏེ། །ཕྱེ་མ་སེར་པོས་བཅོམ་ལྡན་མ། །འཕགས་མ་སྒྲོལ་མ་ཕྱག་བྱས་ནས། །ལྗང་གུ་རྣམས་ཀྱིས་ཉན་ཐོས་ཀུན། །རང་སངས་རྒྱས་ཀུན་ཕྱག་བྱས་ནས། །
[147b.6]ནག་པོས་རྡོ་རྗེའི་རིགས་ལའོ། །དེ་ལྟར་དང་པོས་དཀྱིལ་འཁོར་གྲུ་བཞི་སྒོ་བཞི་བའི་སྙིང་པོར་རོ། །ཕྱི་ནས་གཉིས་ལ་ཁྲུ་གཉིས་ཀྱི་ཚད་དུ་རབ་ཏུ་འཇུག་པར་བྱེད་པའོ། །གསུམ་པ་མཐོ་གང་པ་དེའི་ཉིས་འགྱུར་རོ། །དེ་ལྟར་ཐམས་ཅད་དུ་རིམ་གྱིས་བྲིས་ནས་ནང་གི་དཀྱིལ་འཁོར་དུ་བྲི་བར་འདོད་པས་སངས་རྒྱས་
[147b.7]བཅོམ་ལྡན་འདས་དང་བྱང་ཆུབ་སེམས་དཔའ་དང་རང་སངས་རྒྱས་ཐམས་ཅད་དེར་རང་བྱོན་པར་མཛད་དུ་གསོལ། །འབྲུ་ཐམས་ཅད་དང་རིན་པོ་ཆེ་ཐམས་ཅད་དང་སྨན་ཐམས་ཅད་དང་། དྲི་དང་མེ་ཏོག་ཐམས་ཅད་དང་། ཙནྡན་གྱི་ཆུས་ཡོངས་སུ་བཀང་བ། མཱ་ཥའི་ཡལ་འདབ་ཀྱིས་ཁ་བཀབ་པ། དུ་ཀུ་ལའི་རས་
[148a]
[148a.1]དཀར་པོས་མགྲིན་པ་བཅིངས་པ། གསེར་དང་དངུལ་ལས་བྱུང་བ། དཀྱིལ་འཁོར་དེའི་ཡོ་བྱད་ཐམས་ཅད་རིས་གཉིས་པའི་མཐར་མེ་ཏོག་གི་ཕྲེང་བས་དཀྲིས་ནས་རྩ་བའི་རིག་པས་བསྔགས་པ་དེ་རྣམ་པར་རྒྱལ་བའི་བུམ་པ་ཞེས་བྱ་བ་སྟེ། སྙིང་པོའི་དཀྱིལ་འཁོར་
[148a.2]གྱི་དབུས་སུ་གཞག་པར་བྱའོ། །དེ་ལ་འདི་བརྗོད་པར་བྱ་སྟེ། དམ་ཚིག་དོན་དང་བསོད་ནམས་དོན། །འདོད་དོན་སོ་སོར་དམིགས་བྱེད་དུ། །སྡོམ་པ་གཟུང་བར་བྱས་གྱུར་ནས། །གང་དུ་གནས་པ་ཐམས་ཅད་ནས། །དཀྱིལ་འཁོར་མཆོག་འདི་བྲི་བར་བྱ། །གཞན་གྱིས་མི་ཐུབ་
[148a.3]ཐུགས་རྗེ་ཆེ། །སངས་རྒྱས་བྱམས་པ་སྤྱན་མར་བཅས། །འདི་རྣམས་མིང་ནི་ཀུན་དྲངས་ནས། །དེ་བཞིན་གཤེགས་པ་བྲི་བར་བྱ། །འཇིག་རྟེན་གསུམ་རྒྱལ་དཀར་མོར་གྲགས། །དེ་བཞིན་དུ་ནི་ཁྲོ་གཉེར་ཅན། །ཁྲོས་མ་ཞེས་ནི་གྲགས་པ་སྟེ། །འདི་རྣམས་མིང་ནི་ཀུན་དྲན་
[148a.4]ནས། །སྤྱན་རས་གཟིགས་ནི་བྲི་བར་བྱ། །རིག་པ་མཆོག་ལས་སླར་འཇིགས་བྱེད། །རྡོ་རྗེ་སེར་སྐྱ་རྡོ་རྗེ་ནི། །དྲག་པོར་བཞེད་དང་སེང་གེ་དང་། །དེ་བཞིན་རྡོ་རྗེ་ཁུ་ཚུར་ཉིད། །འདི་རྣམས་མིང་ནི་ཀུན་ནས་ནི། །ཕྱག་ན་རྡོ་རྗེ་ཀུན་ཏུ་བྲི། །དེ་ནས་དཀྱིལ་འཁོར་སློབ་དཔོན་
[148a.5]གྱིས། །སྙིང་པོའི་དཀྱིལ་འཁོར་གྱི་དབུས་སུ་ཕྱེ་མ་དཀར་པོ་དང་། ཡུངས་ཀར་དཀར་པོ་བསྲེས་པས་སངས་རྒྱས་བཅོམ་ལྡན་འདས་རིན་པོ་ཆེའི་སེང་གེའི་གདན་ལ་ཉེ་བར་བཞུགས་པ་ཆོས་སྟོན་པར་མཛད་བཞིན་པ། འོད་ཀྱི་དཀྱིལ་འཁོར་འོད་ཀུན་ཏུ་འཕྲོ་བ། གཙུག་ཏོར་ནས་འོད་
[148a.6]ཟེར་འབྱུང་བཞིན་པའི་བཅོམ་ལྡན་འདས་རྣམ་པ་མཆོག་ཐམས་ཅད་དང་ལྡན་པ་སྐྱེས་བུ་ཆེན་པོའི་མཚན་གྱིས་བརྒྱན་པ་དང་པོར་བྲིས་ཤིང་། བཅོམ་ལྡན་འདས་ཀྱི་སྟེང་གི་གཞོགས་གཉིས་སུ་ཕྱེ་མ་སེར་པོ་དང་། པདྨ་གེ་སར་ཕན་ཚུན་བསྲེས་པས་གཙུག་ཏོར་གྱི་རྒྱལ་པོ་རྣམས་ཀུན་
[148a.7]ནས་འབར་བའི་ཕྲེང་བས་འཁྲུགས་པ་འཁོར་ལོས་སྒྱུར་བའི་རྒྱལ་པོ་ཆེན་པོའི་གཟུགས་དང་། ཆ་བྱད་དང་། དབྱིབས་ཀྱི་རྣམ་པ་ཅན་རབ་ཏུ་དང་བའི་སྐུ་དེ་བཞིན་གཤེགས་པ་ལ་མངོན་པར་ཕྱོགས་པ། ས་བོན་གྱིས་གང་བ་དང་། འབྲས་བུ་ཕྱག་ན་བསྣམས་པ་ལ་འདི་ལྟ་སྟེ། བཅོམ་
[148b]
[148b.1]ལྡན་འདས་རྒྱལ་བའི་གཙུག་ཏོར་དང་། འཁོར་ལོས་སྒྱུར་བ་དང་། ཀུན་ནས་འབར་བའི་གཙུག་ཏོར་དང་། གདུགས་དཀར་པོ་དང་། གཟི་བརྗིད་ཕུང་པོ་དང་། ནོར་བུའི་ཕུང་པོ་དང་། གསེར་གྱི་ཕུང་པོ་དང་། རྣམ་པར་གྲགས་པའི་ཕུང་པོ་དང་། ཀུན་ནས་ཕུང་པོ་དང་། ཉོན་
[148b.2]མོངས་པ་དང་། ཉེ་བའི་ཉོན་མོངས་པའི་ཕུང་པོ་དང་། མ་ནོར་བ་དེ་བཞིན་ཉིད་ཀྱི་ཕུང་པོ་དང་། རྟག་པའི་ཕུང་པོ་དང་། དངོས་པོ་མེད་པའི་རང་བཞིན་གྱི་ཕུང་པོ་དང་། ཐམས་ཅད་ཕུང་པོ་དང་། སྒྲ་དབྱངས་སྙན་པའི་ཕུང་པོ་དང་། འཇིག་རྟེན་གསུམ་པའི་ཕུང་པོ་དང་། མཐའ་
[148b.3]ཡས་ཕུང་པོ་དང་། བསོད་ནམས་ཕུང་པོ་དང་། ལྷའི་ཕུང་པོ་ཞེས་པ་འདི་རྣམས་གཡས་ཀྱི་གཞོགས་སུ་ཉེ་བར་བཞུགས་པའོ། །གཡོན་དུ་འདི་ལྟ་སྟེ། བཅོམ་ལྡན་འདས་རྒྱལ་བའི་གཙུག་ཏོར་དང་། མངོན་པར་འཕགས་པ་དང་། རྣམ་པར་རྒྱལ་བའི་གཙུག་ཏོར་དང་། 
[148b.4]མངོན་པར་མཐོ་བ་དང་། སའི་འདབ་མ་དང་། འདབ་མ་བརྒྱ་པ་དང་། འདབ་མ་སྟོང་པ་དང་། འོད་ཟེར་དང་། འོད་ཟེར་ཆེན་པོ་དང་། དྲི་མ་མེད་པའི་འོད་ཟེར་དང་། བཀོད་པའི་འོད་ཟེར་དང་། དཀར་པོའི་འོད་ཟེར་དང་། པདྨའི་འོད་ཟེར་དང་། བཀོད་པའི་གཙུག་ཏོར་དང་། 
[148b.5]བདུད་བཞིའི་རྣམ་པར་འདུལ་བའི་གཙུག་ཏོར་དང་། གཙུག་ཏོར་མངོན་པར་འཕགས་པ་དང་། བསམ་གྱིས་མི་ཁྱབ་པའི་གཙུག་ཏོར་ཞེས་པ་འདི་རྣམས་དང་། དེ་བཞིན་གཤེགས་པའི་ནུས་པ་དང་། ལུང་བསྟན་པ་ཞེས་གཙུག་ཏོར་གྱི་རྒྱལ་པོ་འདི་རྣམས་གཡོན་གྱི་སྟེང་དུ་བྲི་
[148b.6]བར་བྱའོ། །གཙུག་ཏོར་འཁོར་ལོས་སྒྱུར་བའི་ཉེ་ལོགས་སུ་ཕྲེང་གཅིག་ལ་བརྟེན་པའི་རིག་པའི་རྒྱལ་མོ་ཆེན་མོ་བརྒྱད་བྲི་སྟེ། བཅོམ་ལྡན་འདས་མ་སྤྱན་མ་དང་། མཛོད་སྤུ་དང་། ཟླ་བ་དང་། སྙིང་རྗེ་མ་དང་། བྱམས་པ་མ་དང་། མི་འཇིགས་མ་དང་། ལུང་བསྟན་མ་དང་། 
[148b.7]དེ་བཞིན་གཤེགས་པའི་ནུས་པ་ཞེས་བྱ་བ་འདི་རྣམས་པདྨའི་གདན་ལ་གནས་པ། འབར་བའི་ཕྲེང་བའི་འཁྲུགས་པ་རབ་ཏུ་དང་བའི་སྐུ་དེ་བཞིན་གཤེགས་པའི་དྲི་མ་དང་། དེ་བཞིན་གཤེགས་པའི་འོད་ཀྱི་དྲ་བ་དང་། དེ་བཞིན་གཤེགས་པའི་ཀུན་ཏུ་སྣང་བ་དང་། དེ་བཞིན་གཤེགས་
[149a]
[149a.1]པའི་སྙིང་པོ་དང་། དེ་བཞིན་གཤེགས་པའི་ཉེ་བའི་སྙིང་པོ་ཞེས་པ་འདི་རྣམས་པདྨའི་གདན་ལ་གནས་པ་འབར་བའི་ཕྲེང་བས་འཁྲུགས་པ། རབ་ཏུ་དང་བའི་སྐུ་ཅུང་ཟད་དེ་བཞིན་གཤེགས་པ་ལ་ངེས་པར་རྟོག་བཞིན་པ། རང་གི་གཟུགས་ལས་རབ་ཏུ་སྣང་བའི་སྐུ་
[149a.2]བྲིའོ། །གཙུག་ཏོར་འཁོར་ལོས་སྒྱུར་བའི་འོག་ཏུ་དེ་བཞིན་གཤེགས་པའི་ཁྲོ་བོ་གཞན་གྱིས་མི་ཐུབ་པ་ཆེན་པོ་ཁྲོ་བོའི་གཟུགས་ཅན་པདྨའི་གདན་ལ་བཞུགས་པ། ཀུན་ནས་འོད་ཀྱི་དཀྱིལ་འཁོར་ཅན། རྩེ་གསུམ་དང་ཞགས་པས་ཕྱག་བྲེལ་བ། ཅུང་ཟད་དེ་བཞིན་གཤེགས་
[149a.3]པའི་གཟུགས་བརྙན་ལ་བལྟ་བའོ། །གཞན་དུ་རྒྱལ་བའི་གཙུག་ཏོར་གྱི་ཉེ་ལོགས་སུ་ཕྲེང་གཅིག་ལ་བརྟེན་པའི་རིག་པའི་རྒྱལ་མོ་ཆེན་མོ་བརྒྱད་ལ་འདི་ལྟ་སྟེ། བཅོམ་ལྡན་འདས་མ་གཞན་གྱིས་མི་ཐུབ་མ་དང་། ཕྱི་ནས་དགེ་སྦྱོང་མ་དང་། དེ་བཞིན་གཤེགས་པའི་མཛེས་
[149a.4]མ་དང་། སངས་རྒྱས་དཀར་མོ་དང་། དེ་བཞིན་གཤེགས་མ་སེམས་མ་དང་། དེ་བཞིན་གཤེགས་པ་ལྕགས་ཀྱུས་འགུགས་མ་ཞེས་པ་འདི་རྣམས་པདྨའི་གདན་ལ་གནས་པ། འོད་ཀྱི་དཀྱིལ་འཁོར་གྱི་སྐུའོ། །དེ་བཞིན་གཤེགས་པ་ལ་མངོན་པར་ཕྱོགས་པའོ། །
[149a.5]འདི་རྣམས་ཀྱི་སྟེང་དུ་གསང་སྔགས་ཀྱི་རྒྱལ་པོ་བརྒྱད་ལ་འདི་ལྟ་སྟེ། བཅོམ་ལྡན་འདས་དེ་བཞིན་གཤེགས་པའི་མཐའ་དང་། དེ་བཞིན་གཤེགས་པའི་ཀུན་ཏུ་སྣང་བ་དང་། དེ་བཞིན་གཤེགས་པའི་མཁྱེན་པ་དང་། དེ་བཞིན་གཤེགས་པའི་འཇིག་རྟེན་གསུམ་དང་། དེ་བཞིན་
[149a.6]གཤེགས་པའི་འདུས་པ་དང་། དེ་བཞིན་གཤེགས་པའི་སྐུ་དང་། དེ་བཞིན་གཤེགས་པའི་སྤྲུལ་པ་དང་། དེ་བཞིན་གཤེགས་པའི་འཇིག་རྟེན་ཞེས་པ་འདི་རྣམས་ཀུན་ནས་འོད་ཀྱི་དཀྱིལ་འཁོར་གྱིས་ཡོངས་སུ་བསྐོར་བ། པདྨའི་གདན་ལ་གནས་པ། རབ་ཏུ་དང་བའི་སྐུ་དེ་བཞིན་
[149a.7]གཤེགས་པའི་གཟུགས་བརྙན་ལ་ལྟ་བར་གྱུར་པའོ། །རྒྱལ་བའི་གཙུག་ཏོར་གྱི་འོག་ཏུ་དེ་བཞིན་གཤེགས་པའི་ཡན་ལག་དང་ལྡན་པ་ཞེས་བྱ་བའི་རིག་པའི་རྒྱལ་པོ་ཀུན་ནས་འོད་པདྨའི་གདན་ལ་གནས་པ། ཕྱག་ན་པདྨ་སྟེ། དེ་རྣམས་ཐམས་ཅད་ལྷའི་གཟུགས་གཡས་པས་ས་
[149b]
[149b.1]བོན་གྱིས་གང་བ་དང་། ཕྱག་གཡོན་པས་མཆོག་སྦྱིན་པ། རང་གི་ཆ་བྱད་ཀྱིས་ཀུན་ཏུ་གནས་པར་ཡང་ངོ་། །གཙུག་ཏོར་གྱི་རྒྱལ་པོའི་སྟེང་དུ་རང་སངས་རྒྱས་བརྒྱད་ཇི་ལྟར་རིག་པར་བྲི་བར་བྱའོ། །འདི་ལྟ་སྟེ། བཅོམ་ལྡན་འདས་སྙན་གྲགས་ཞེས་བྱ་བའི་རང་སངས་རྒྱས་དང་། 
[149b.2]སྟེང་གི་དྲང་སྲོང་དང་། དྲང་སྲོང་ཆེན་པོ་དང་། ལྷའི་དྲང་སྲོང་དང་། མཱ་ད་ར་དང་། བརྩེགས་པ་དང་། ལེགས་པར་བརྩེགས་པ་དང་། བརྩེགས་པ་ཆེན་པོ་ཞེས་པ་རང་སངས་རྒྱས་བརྒྱད་པོ་འདི་རྣམས་པདྨའི་གདན་ལ་སྐྱིལ་མོ་ཀྲུང་གིས་ཉེ་བར་འདུག་པ། ཏིང་ངེ་འཛིན་
[149b.3]ལ་སྙོམས་པར་ཞུགས་པ། འབར་བའི་ཕྲེང་བས་འཁྲུགས་པ། བླ་གོས་སེར་པོ་ཅན་ནོ། །བཅོམ་ལྡན་འདས་ཀྱི་འོག་ཏུ་ཡིད་བཞིན་གྱི་ནོར་བུའི་ཕྱག་རྒྱའོ། །གཡོན་དུ་སྣམ་སྦྱར་རོ། །མདུན་གྱི་འོག་ཏུ་ཆོས་ཀྱི་འཁོར་ལོ་རྩི་བས་བཅུ་གཉིས་པ་ཀུན་ནས་འབར་བའི་ཕྲེང་
[149b.4]བས་འཁྲུགས་པ། པདྨའི་འདབ་མ་བརྒྱད་པ་ལ་གནས་པའོ། །དེའི་ཡང་ཉེ་ལོགས་སུ་ཁྲོ་བོའི་རྒྱལ་པོ་སྒྲོལ་མས་ནོན་པ་ཞེས་བྱ་བ་རལ་པའི་ཅོད་པན་འཆང་བ། པདྨའི་གདན་ལ་གནས་པ་དང་། བཅོམ་ལྡན་འདས་མ་འཕགས་མ་སྒྲོལ་མའི་བཀའ་ནོད་པར་བྱེད་བཞིན་པའི་
[149b.5]འོག་ཏུ་པདྨ་རིགས་མཛེས་མ་ཞེས་བྱ་བའི་རིག་པའི་རྒྱལ་མོ་བྲི་བར་བྱའོ། །པདྨའི་གདན་ལ་ཉེ་བར་འདུག་པ། རལ་པའི་ཅོད་པན་འཆང་བ། དར་ལ་དང་། རས་ཀྱི་སྨད་གཡོགས་དང་སྟོད་གཡོགས་ཅན། ཐལ་མོ་སྦྱར་བ་བྱས་པ་ཅུང་ཟད་སྒྲོལ་མའི་གཟུགས་ལ་ལྟ་བར་གྱུར་
[149b.6]པ། བཀའ་ནོད་པར་བྱེད་བཞིན་པའོ། །དེའི་གོང་དུ་པདྨ་ཆེན་པོ་ཞེས་བྱ་བའི་ཁྲོ་བོ་མདོག་དམར་པོ་ཀུན་ནས་འབར་བའི་ཕྲེང་བས་འཁྲུགས་པ། པདྨའི་གདན་ལ་ཉེ་བར་འདུག་པ། བཅོམ་ལྡན་འདས་མ་འཕགས་མ་སྒྲོལ་མའི་བཀའ་ནོད་པར་བྱེད་བཞིན་པའོ། །ཁྲོ་བོའི་རྒྱལ་
[149b.7]པོ་དེ་རྣམས་ཐམས་ཅད་ཀུན་ནས་འབར་བ་ཆེན་པོའི་འོད་ཀྱི་དཀྱིལ་འཁོར་དང་རྣམ་པར་འགྱུར་བའི་གཟུགས་འཆང་བ། དར་དང་རས་ཀྱི་སྨད་གཡོགས་ཅན། རྒྱན་ཐམས་ཅད་ཀྱིས་རྣམ་པར་བརྒྱན་པའི་ལུས་སུ་བྱའོ། །སྒྲོལ་མའི་གཡོན་གྱི་གཞོགས་སུ་བྱང་ཆུབ་སེམས་དཔའ་
[150a]
[150a.1]མཐུ་ཆེན་ཐོབ་སྐུ་མདོག་དཀར་པོ་རལ་པའི་ཅོད་པན་འཆང་བ། རྒྱན་ཐམས་ཅད་ཀྱིས་རྣམ་པར་བརྒྱན་པ། དར་ལའི་སྟོད་གཡོགས་ཅན། དར་ལ་དང་རས་ཀྱི་སྨད་གཡོགས་ཅན། པདྨའི་གདན་ལ་གནས་པ། བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་
[150a.2]པའོ། །སྤྱན་རས་གཟིགས་དབང་ཕྱུག་གི་པདྨའི་འོག་ཏུ་བྱང་ཆུབ་སེམས་དཔའ་དྲི་མ་མེད་པར་འགྲོ་བ་ཞེས་བྱ་བ་པྲི་ཡང་ཀུ་ལྟར་སྔོ་བསངས་ཅུང་ཟད་འཛུམ་པའི་བཞིན་དང་། པདྨའི་གདན་ལ་ཉེ་བར་འདུག་པ། རལ་པའི་ཅོད་པན་འཆང་བ། གཡོ་བ་དང་བཅས་པའི་སྨད་གཡོགས་དང་། 
[150a.3]དར་ལའི་སྟོད་གཡོགས་འཆང་བ། ཤིན་ཏུ་དང་བའི་སྐུ། འོད་ཟེར་འབར་བ། བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པའོ། །དྲི་མ་མེད་པ་འགྲོ་བའི་སྟེང་གི་གཡོན་དུ་བཅོམ་ལྡན་འདས་སྤྱན་རས་གཟིགས་དབང་ཕྱུག་དབྱུག་པ་དང་། རིལ་བ་སྤྱི་བླུགས་དང་། བགྲང་
[150a.4]ཕྲེང་དང་། གཡང་གཞི་ནག་པོ་ཅན་དང་། རབ་ཏུ་དང་བའི་སྐུ་འབར་བའི་ཕྲེང་བས་འཁྲུགས་པ་བྱའོ། །དེའི་འོག་ཏུ་འདོད་པ་ཕུན་ཚོགས་བྱེད་པ་པདྨའི་གདན་ལ་གནས་པ་སྐུ་དཀར་པོ་པདྨའི་སྡོང་བུས་དཀྲིས་པའི་ལུས་ཅན། ཕྱག་གཡོན་པས་པདྨ་དང་། གཡས་པས་ཡིད་བཞིན་
[150a.5]གྱི་ནོར་བུ་ཕྱག་ཏུ་བཀོད་པ། འབར་བའི་ཕྲེང་བས་འཁྲུགས་པ། ཅུང་ཟད་འཛུམ་པའི་བཞིན་རས་ཅན། ཕྱག་ན་རྡོ་རྗེའི་གཡས་ཀྱི་སྣམ་བུ་གཅིག་ལ་རིག་པའི་རྒྱལ་པོ་ཆེན་པོ་བྲི་བར་བྱའོ། །འདི་ལྟ་སྟེ། བཅོམ་ལྡན་འདས་རིག་པ་མཆོག་དང་། ཉལ་བ་དང་། ལེགས་པར་འགྲུབ་
[150a.6]པར་བྱེད་པ་དང་། རྡོ་རྗེ་སྡེ་དང་། དཔུང་བཟང་དང་། རལ་པ་གྱེན་བརྫེས་དང་། རིག་པ་བཟང་པོ་དང་། ལེགས་འགྲུབ་དང་། སྡེ་བཟང་དང་། སྟོབས་པོ་ཆེ་དང་། རྣམ་པར་འཇོམས་པ་དང་། ཀི་ལཱི་ཀི་ལ་དང་། མཆོག་དང་། ལེགས་འདུལ་དང་། འགྲོ་ལྡིང་བ་དང་། སྔོན་
[150a.7]རབས་དང་། རིན་ཆེན་ཀེ་ལཱི་དང་། བྱིས་པའི་ཀེ་ལཱི་དང་། ལེགས་པར་ཀེ་ལཱི་དང་། ལེགས་པར་གང་པ་དང་། གང་བ་ཆེན་པོ་དང་། ལྷ་མཐར་བྱེད་དང་། རྡོ་རྗེ་ཆེན་པོ་དང་། འབར་བ་ཞེས་པ་ཉི་ཤུ་རྩ་བཞི་པོ་འདི་རྣམས་སྔགས་ཀྱི་རྒྱལ་པོ་ཆེན་པོ་སྟེ། ཀུན་ནས་འབར་བའི་ཕྲེང་བས་
[150b]
[150b.1]འཁྲུགས་པ། རྨ་བྱ་ལ་ཉེ་བར་འདུག་པ། ཨུཏྤལ་ལྟར་སྔོ་བསངས། བཞིན་ཅུང་ཟད་ཁྲོ་གཉེར་དུ་བྱས་པ། ཕྱག་གཡོན་པས་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བར་བྱེད་བཞིན་པའོ། །འདི་དག་གི་འོག་ཏུ་རིག་པའི་རྒྱལ་མོ་ཆེན་མོ་བྲི་བར་བྱ་སྟེ། འདི་ལྟ་སྟེ་བཅོམ་
[150b.2]ལྡན་འདས་མཱ་མ་ཀཱི་དང་། རྡོ་རྗེ་ལྕགས་ཀྱུ་མ་དང་། རྡོ་རྗེ་ལྕགས་སྒྲོག་མ་དང་། རྡོ་རྗེ་རྒྱལ་མ་དང་། རྡོ་རྗེ་རྣམ་པར་རྒྱལ་མ་དང་། དམར་པོ་ལྡན་མ་དང་། གྲགས་ལྡན་མ་དང་། བི་ཤི་ནི་རྡོ་རྗེ་སྤྱན་མ་དང་། རྡོ་རྗེ་ཁྲོ་གཉེར་མ་དང་། རྡོ་རྗེ་ཁུ་ཚུར་མ་དང་། རྡོ་རྗེ་མི་འཇིགས་མ་
[150b.3]དང་། རྡོ་རྗེ་ཕྲེང་བ་མ་དང་། རྡོ་རྗེ་སྒྲ་ལྡན་མ་དང་། རྡོ་རྗེ་དགེ་ལེགས་མ་དང་། རྡོ་རྗེ་འཛིན་མ་དང་། རྡོ་རྗེ་མ་མོ་དང་། རྡོ་རྗེ་གཞན་གྱིས་མི་ཐུབ་མ་དང་། རྡོ་རྗེ་གནམ་ལྕགས་མ་དང་། དུས་ཀྱི་རྡོ་རྗེ་མ་དང་། རྡོ་རྗེ་གཙུག་ཕུད་མ་དང་། རྡོ་རྗེ་བཀའ་བསྒོ་ཆེན་མོ་དང་། རྡོ་རྗེ་འོད་དང་། རྒྱལ་བ་ལྡན་མ་དང་། 
[150b.4]རྡོ་རྗེ་གཟུགས་ལྡན་མ་དང་། རྡོ་རྗེ་སྤྱན་མ་ཞེས་པ་ཉི་ཤུ་རྩ་བཞི་པོ་འདི་རྣམས་རྡོ་རྗེའི་རིགས་ཀྱི་རིག་པའི་རྒྱལ་མོ་ཆེན་མོ་སྟེ། རྨ་བྱ་ལ་ཉེ་བར་འདུག་པ། ཨུཏྤལ་ལྟར་སྔོ་བསངས་ཀུན་ནས་འབར་བའི་ཕྲེང་བས་འཁྲུགས་པ་ཅུང་ཟད་བཞིན་ཁྲོ་གཉེར་དང་ལྡན་པར་བྱས་པ་དང་། དར་དང་རས་ཀྱི་ཤམ་
[150b.5]ཐབས་དང་། དར་ལའི་སྟོད་གཡོགས་མནབས་པ། གཡོན་པ་རྡོ་རྗེ་དང་། གཡས་པ་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པ། ལྷས་བསྟོད་པའི་གཟུགས་འཆང་བའོ། །དེ་རྣམས་དེ་བཞིན་གཤེགས་པའི་གཟུགས་བརྙན་ལ་ལྟ་བར་གྱུར་པ། རང་གི་གཟུགས་
[150b.6]དང་ཆ་བྱད་དང་དབྱིབས་བཞིན་དུ་བྲི་བར་བྱའོ། །བཅོམ་ལྡན་འདས་ཀྱི་གཡས་ཀྱི་གཞོགས་སུ་འཕགས་པ་སྤྱན་རས་གཟིགས་དབང་ཕྱུག་སྟོན་ཀའི་སྤྲིན་ལྟར་དཀར་བ། རལ་པའི་ཅོད་པན་འཆང་བ། འོད་དཔག་མེད་དབུས་སུ་བཞུགས་པ། དར་ལའི་སྟོད་གཡོགས་ཅན། དར་ལ་
[150b.7]དང་རས་ཀྱི་ཤམ་ཐབས་ཅན། རྒྱན་ཐམས་ཅད་ཀྱིས་རྣམ་པར་བརྒྱན་པ། ཕྱག་གཡོན་པས་པདྨའི་ཕྱག་རྒྱ། གཡས་པས་བཅོམ་ལྡན་འདས་ལ་རྔ་ཡབ་གཡོབ་པར་བྱེད་པ། པདྨའི་གདན་ལ་སེམས་དཔའ་ཆེན་པོའི་མཚན་གྱིས་བརྒྱན་པར་བྱས་པའི་ལུས་ཅན། ཅུང་ཟད་དེ་
[151a]
[151a.1]བཞིན་གཤེགས་པའི་གཟུགས་བརྙན་ལ་ལྟ་བའོ། །བཅོམ་ལྡན་འདས་ཀྱི་གཡོན་དུ་འཕགས་པ་ཕྱག་ན་རྡོ་རྗེ་ཨུཏྤ་ལ་སྔོན་པོའི་འདབ་མའི་ཁ་དོག་ཅན། པདྨའི་གདན་ལ་རྒྱན་ཐམས་ཅད་ཀྱིས་རྣམ་པར་བརྒྱན་པ། རབ་ཏུ་དང་བའི་སྐུ། དར་དང་རས་ཀྱི་ཤམ་ཐབས་
[151a.2]ཅན། སྟོད་གཡོགས་དམར་པོ་མནབས་པ། ཕྱག་གཡས་པས་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པ། ཕྱག་གཡོན་པས་རྔ་ཡབ་ཀྱིས་བྲེལ་བ། འབར་བས་འཁྲུགས་པའི་སྤྱན་ཅུང་ཟད་དེ་བཞིན་གཤེགས་པའི་གཟུགས་བརྙན་ལ་ལྟ་བར་གྱུར་པའོ། །སྤྱན་
[151a.3]རས་གཟིགས་དབང་ཕྱུག་གི་གཡས་སུ་བཅོམ་ལྡན་འདས་མ་སྒྲོལ་མ་ཆེན་པོ་པྲི་ཡང་ཀུ་ལྟར་སྔོ་བསངས་མ། ཀུན་ནས་འབར་བའི་ཕྲེང་བས་འཁྲུགས་པ། རབ་ཏུ་དང་བའི་སྐུ། པདྨའི་གདན་ལ་གནས་པ། ཅུང་ཟད་འཛུམ་བཞིན་པ། དར་དང་རས་ཀྱི་ཤམ་ཐབས་ཅན། སྟོད་གཡོགས་
[151a.4]དམར་པོ་མནབས་པ། ཕྱག་གཡོན་པས་ཨུཏྤལ་ཡོངས་སུ་བཟུང་ནས་གཡས་པས་བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་བཞིན་པ། ལུས་ཅུང་ཟད་འདུད་པ། ལང་ཚོ་དང་པོ་ཅན། ཧ་ཅང་མི་སྦོམ། ཧ་ཅང་མི་ཕྲ་བའི་བཅོམ་ལྡན་འདས་མ་སྒྲོལ་མ་བྲི་བར་བྱའོ། །འཕགས་
[151a.5]པ་སྤྱན་རས་གཟིགས་ཀྱི་གཡས་སུ་ཕྲེང་གཅིག་ལ་བརྟེན་པའི་རིག་པའི་རྒྱལ་པོ་ཆེན་པོ་བཅོ་བརྒྱད་ལ་འདི་ལྟ་སྟེ། བཅོམ་ལྡན་འདས་ཕྱག་མཐའ་ཡས་པ་དང་། ཕྱག་སྟོང་པ་དང་། ཕྱག་བརྒྱ་པ་དང་། ཕྱག་བཅུ་གཉིས་པ་དང་། ཕྱག་དྲུག་པ་དང་། ཕྱག་བཞི་པ་དང་། ཞབས་
[151a.6]སྟོང་པ་དང་། ཞབས་བརྒྱ་པ་དང་། ཞབས་བཅུ་གཉིས་པ་དང་། ཞབས་དྲུག་པ་དང་། ཞབས་བཞི་པ་དང་། རྟ་མགྲིན་དང་། དོན་ཡོད་ཞགས་པ་དང་། འོད་ཟེར་སྟོང་གིས་རྣམ་པར་སྣང་བ་དང་། མགྲིན་པ་དཀར་པོས་འཇིག་རྟེན་གསུམ་ལས་རྣམ་པར་རྒྱལ་བ་དང་། མཐའ་
[151a.7]ཡས་རྣམ་རྒྱལ་དང་། རྣམ་རྒྱལ་ཆེན་པོ་དང་། ལྷའི་མཐའ་དང་། མཐའ་དཔག་ཏུ་མེད་པ་དང་། ཡིད་ཀྱི་ཤིང་རྟ་དང་། མི་འཇིགས་པ་སྦྱིན་པ་ཞེས་པ་རིག་པའི་རྒྱལ་པོ་ཆེན་པོ་འདི་རྣམས་པདྨའི་རིགས་ཀྱི་གཙོ་བོ་སྲིད་པར་འཇུག་པ་ཉེ་བར་སྤྱོད་པར་བྱེད་པ། ཀུན་ནས་འབར་
[151b]
[151b.1]བའི་ཕྲེང་བས་འཁྲུགས་པ། པདྨའི་ལུས་ཀྱིས་ཉེ་བར་བསྐོར་བའི་ལུས་ཕྱག་ན་པདྨ་དང་། གཡས་པས་མཆོག་སྦྱིན་པ། ཅུང་ཟད་སྒྲོལ་མ་ལ་ལྟ་བར་གྱུར་པའོ། །བཅོམ་ལྡན་འདས་འཕགས་མ་སྒྲོལ་མའི་ཉེ་ལོགས་སུ་གོས་དཀར་མོ་པདྨའི་གདན་ལ་ཉེ་བར་འདུག་པ། རབ་ཏུ་དང་བའི་སྐུ། རལ་
[151b.2]པའི་ཅོད་པན་འཆང་བ། དེ་བཞིན་གཤེགས་པའི་གཟུགས་བརྙན་ལ་ལྟ་བར་གྱུར་པ། ཕྱག་ན་པདྨ་རབ་ཏུ་རྒྱས་པ་དང་། གཡས་པས་བགྲང་ཕྲེང་བསྣམས་པའོ། །དེའི་ཡང་གཡས་སུ་ཕྲེང་གཅིག་ལ་བརྟེན་པའི་པདྨའི་རིགས་ཀྱི་ལས་ཀྱི་གཙོ་མོ་བཅུ་བཞི་བྲི་བར་བྱ་བ་ལ་འདི་ལྟ་སྟེ། 
[151b.3]བཅོམ་ལྡན་འདས་མ་ཁྲོ་གཉེར་ཅན་དང་། དཀར་མོ་དང་། དཀར་མོ་ཆེན་མོ་དང་། དཔལ་མདུན་མ་དང་། པདྨ་གོ་བོ་རིག་དང་། གྲགས་ལྡན་མ་དང་། སངས་རྒྱས་དཔའ་བའི་ཟླ་བ་མ་དང་། ལོངས་སྤྱོད་ལྡན་མ་དང་། བདེ་ལྡན་མ་དང་། གྲགས་པ་ལྡན་མ་དང་། ཤེས་རབ་གོས་
[151b.4]ཅན་མ་དང་། སྟོབས་གཅིག་མ་དང་། སྟོབས་མང་པོ་དང་། སྟོབས་བཅུ་མ་དང་། སངས་རྒྱས་ཀྱི་ཡུམ་དང་། བྱང་ཆུབ་ཀྱི་ཡན་ལག་གི་ཡུམ་ཞེས་པ་འདི་རྣམས་རིག་པའི་རྒྱལ་མོ་ཆེན་མོ་སྟེ། ཀུན་ནས་འབར་བའི་ཕྲེང་བས་འཁྲུགས་པ། པདྨའི་གདན་ལ་གནས་པ། རྒྱན་
[151b.5]ཐམས་ཅད་ཀྱིས་རྣམ་པར་བརྒྱན་པ། ལྷའི་བུད་མེད་ཀྱི་ཆ་བྱད་འཆང་བ། རབ་ཏུ་དང་བའི་སྐུ། ཅུང་ཟད་སྒྲོལ་མའི་གཟུགས་བརྙན་ལ་ལྟ་བར་གྱུར་པའོ། །པདྨ་བསྣམས་ཞིང་གཡས་པས་མཆོག་སྦྱིན་པ། རང་གི་གཟུགས་སུ་བྲི་བར་བྱའོ། །སྒྲོལ་མའི་འོག་ཏུ་ཅི་བགྱི་ཞེས་བྱ་
[151b.6]བ་བཅོམ་ལྡན་འདས་ལས་འཕགས་མ་སྒྲོལ་མའི་ཁྲོ་བོ་ཆེན་པོ་ཞལ་བཞི་པ། ཕྱག་བཞི་པ། པདྨའི་གདན་ལ་གནས་པ། ལུས་བརྟན་པ། ནག་པོ་མཐར་བྱེད་པའི་གཟུགས་ཅན། ཁྲོ་གཉེར་དུ་བྱས་པ། མཆེ་བ་གཙིགས་པ། ཞལ་གཅིག་གིས་དྲག་ཏུ་བཞད་པས་གདངས་བཞིན་
[151b.7]པ། གཉིས་པ་དེ་བཞིན་གཤེགས་པ་ལ་ལྟ་བཞིན་པ། དང་པོས་སྒྲོལ་མ་ལྟ་བའོ། །ཕྱག་དང་པོས་རིན་པོ་ཆེ་མཐོང་བ་འབྱིན་པར་བྱེད་བཞིན་པ། གཡོན་དང་པོས་ཞགས་པ་བསྣམས་པ། བཅོམ་ལྡན་འདས་མ་སྒྲོལ་མའི་བཀའ་ནོད་པར་བྱེད་བཞིན་པའོ། །དེའི་ཡང་གཡས་
[152a]
[152a.1]སུ་ཁྲོ་བོ་ཆེན་པོ་སྒྲོལ་མས་ནོན་པ་ཞེས་བྱ་བ་ལྷ་ཆེན་པོ་ལ་ཉེ་བར་འདུག་པ། པདྨའི་ཆུ་བས་དཀྲིས་པའི་ལུས་ཅན། ཨུཏྤལ་ལྟར་སྔོ་བསངས། བཅོམ་ལྡན་འདས་མ་འཕགས་མ་སྒྲོལ་མའི་བཀའ་ནོད་པར་བྱེད་བཞིན་པ་བྲི་བར་བྱའོ། །འཇུག་པ་དང་དབང་བསྐུར་བའི་ཆོ་ག་
[152a.2]ཐམས་ཅད་སྔར་བརྗོད་པ་ཁོ་ནའོ། །རལ་པ་གྱེན་བརྫེས་ཀྱི་རྒྱུད་ཕྱི་མའི་དཀྱིལ་འཁོར་ཆེན་པོའི་ཆོ་གའོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རལ་པ་གྱེན་
[152a.3]བརྫེས་ཀྱི་རྟོག་པའི་རྒྱལ་པོ་ཆེན་པོར་རང་གི་སྙིང་པོ་སྦྱིན་པར་བགྱིའོ། །གང་གིས་བརྗོད་པ་ཙམ་གྱིས་དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་མངོན་དུ་འགྱུར་རོ། །འཇིགས་པ་དང་། ཉེ་བར་འཚེ་བ་དང་། ནད་འགོ་བ་ཐམས་ཅད་རབ་ཏུ་ཞི་བར་བྱེད་དོ། །དེ་ནས་བཅོམ་ལྡན་
[152a.4]འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ལེགས་སོ་ཞེས་བྱ་བ་བྱིན་ཏེ། སྤྱན་རས་གཟིགས་དབང་ཕྱུག་ལེགས་སོ། །ཁྱོད་ཀྱིས་སྨྲོས་ཤིག །དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་རང་གི་སྙིང་པོའི་
[152a.5]དཀྱིལ་འཁོར་འདི་གསུངས་སོ། །དེ་ནས་འདི་ལས་དཀྱིལ་འཁོར་ཆེ། །དམ་པ་ཡང་དག་རབ་འཆང་བྱེད། །དཀྱིལ་འཁོར་ཆེན་པོའི་རྣམ་པ་རུ། །ཕྱི་ཡི་དཀྱིལ་འཁོར་ཀུན་ཏུ་བྲི། །དེ་ཡི་དབུས་སུ་སྲད་བུ་མཉམ། །གྲུ་བཞི་ཡོངས་སུ་བསྐོར་བར་བྱ། །གཉིས་པར་འཇོམས་པ་པོ་
[152a.6]སོང་སྟེ། །དཀྱིལ་འཁོར་དམ་པ་བྲི་བར་བྱ། །དཀྱིལ་འཁོར་བརྒྱད་ཀྱི་ཚུལ་གྱིས་ནི། །རི་མོ་བཞི་པོ་རྣམས་ཀྱང་ངོ་། །པདྨ་འདབ་བརྒྱད་བྲི་བར་བྱ། །པདྨ་ཡི་གེ་ཟེ་འབྲུ་ལ། །འཇིག་རྟེན་མགོན་པོ་དགོད་པར་བྱ། །པདྨའི་འདབ་མའི་ཕྲེང་བ་རྣམས། །སངས་རྒྱས་གཟུགས་བརྙན་
[152a.7]ཀུན་ཏུ་བྲི། །དེ་རུ་སློབ་དཔོན་རབ་བཞུགས་ནས། །པདྨ་ཆེན་པོའི་ཕྱག་རྒྱ་མཆོག །དཀྱིལ་འཁོར་གནས་ལ་ཉེར་འདུག་པས། །མཉམ་པར་བཞག་པས་མཉམ་པར་དགོད། །ཇི་ལྟར་ཆུ་ལ་པདྨ་གང་། །གནས་ཀྱི་ཉེས་པ་མང་པོས་ཀྱང་། །གོས་པར་མི་འགྱུར་དེ་བཞིན་འདིར། །
[152b]
[152b.1]འགྲོ་ལ་ཆགས་པས་ཡང་དག་བྱེད། །ལན་ཅིག་འདི་གསུངས་དཔེར་བརྗོད་ནས། །དེ་ནས་ལྕགས་ཀྱུ་མཆོག་དག་གིས། །ཡང་དག་བཀུག་ནས་པདྨ་ཆེ། །སྤྱན་རས་གཟིགས་དབང་གྲོལ་བར་འགྱུར། །དེ་ལ་འདི་ནི་པདྨའི་ལྕགས་ཀྱུ་ཆེན་པོའོ། ཨོྃ་མ་ཧཱ་པདྨོ་ཧཱུྃ་ཛ་ཧྲཱི། དེ་ནས་
[152b.2]བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་འོངས་ནས་སློབ་དཔོན་ལ་མཐོད་པ་སྦྱིན་པར་བྱེད་དོ། །ཡང་ན་འོད་ཟེར་གཏོང་བར་བྱེད་དོ། །དེ་ནས་འདི་ཉིད་ཀྱི་ཕྱག་རྒྱས་སློབ་མ་རབ་ཏུ་གཞུག་པར་བྱ་སྟེ། དར་དཀར་པོས་གོས་དཀར་པོ་དང་། གཙུག་ཏོར་དཀར་པོས་
[152b.3]མགོ་བོ་དཀྲི་བར་བྱའོ། །འདི་ཉིད་འཇིག་རྟེན་དུ་རབ་ཏུ་བརྗོད་ནས་དེ་ནས་སྨྲོས་ཤིག་ཅེས་སོ། །དེ་ནས་པདྨ་ལག་པ་གཡོན་དུ་བྱིན་ནས་གཡས་པས་ཆུ་སྣོད་བྱིན་ཏེ་འདི་སྐད་ཅེས་བརྗོད་པར་བྱའོ། །སངས་རྒྱས་ཐམས་ཅད་པདྨ་ཆེ། །པདྨའི་དཀྱིལ་འཁོར་དམ་པ་ནི། །འཕགས་པ་སྤྱན་
[152b.4]རས་གཟིགས་དབང་ཕྱུག །དེ་ཉིད་ལྷན་ཅིག་བརྟག་པར་བྱ། །ཞེས་སོ། །དེ་ནས་ཕྱག་རྒྱ་ཆེན་པོ་བཅིང་བ་དང་ཏིང་ངེ་འཛིན་ཡང་བསླབ་པར་བྱའོ། །དེ་བཞིན་གཤེགས་པའི་པདྨ་ཞེས་བྱ་བའི་དཀྱིལ་འཁོར་ཆེན་པོའོ། །དེ་ནས་པདྨའི་དཀྱིལ་འཁོར་འབྱུང་སྟེ། དེ་བཞིན་དུ་དཀྱིལ་
[152b.5]འཁོར་བྲིས་ནས་དབུས་ཀྱི་ཟེ་འབྲུ་ལ་ཉེ་བར་འདུག་སྟེ་སྟོང་ཕྲག་བརྒྱ་བཟླས་པར་བྱའོ། །དེ་བཞིན་གཤེགས་པ་ཐམས་ཅད་ཀྱི་ཏིང་ངེ་འཛིན་ནི་པདྨའི་འདབ་མ་རྒྱས་པ་དེ་ལ་ཀུན་ཏུ་གཟིགས་པར་བྱེད་པ་འཕགས་པ་སྤྱན་རས་གཟིགས་དབང་ཕྱུག་ཉིད་ཐོབ་པར་བྱེད་དོ། །ཞེས་པདྨའི་དཀྱིལ་
[152b.6]འཁོར་རོ། །དེ་ནས་དམ་ཚིག་གི་དཀྱིལ་འཁོར་འབྱུང་སྟེ། དེ་བཞིན་ཁོ་ནས་དཀྱིལ་འཁོར་བརྟག་པར་བྱས་ནས་དབུས་སུ་པདྨ་སྟོང་དགོད་དུ་གཞུག་གོ། །དེ་ནས་པདྨ་སྟོང་པོ་དེ་བཅོམ་ལྡན་འདས་ལ་དབུལ་བར་བྱ་སྟེ། ལན་རེ་ལན་རེ་ཡོངས་སུ་བཟླས་ནས་སོ། །དེ་ནས་སློབ་མ་རབ་
[152b.7]ཏུ་བཅུག་ནས་དམ་ཚིག་བརྗོད་པར་བྱའོ། །བུ་དང་སློབ་མའི་ཆེད་དུ་ཡང་། །དམ་ཚིག་ཉམས་པར་མི་བྱ་སྟེ། །དམ་ཚིག་བདག་ལ་བརྗོད་པར་བྱ། །གང་ཕྱིར་པདྨའི་རྣམ་པ་ལས། །འདོད་པའི་འདོད་ཆགས་ཐམས་ཅད་དག །དམ་ཚིག་གི་ནི་དཀྱིལ་འཁོར་རོ། །ལས་ཀྱི་དཀྱིལ་
[153a]
[153a.1]འཁོར་བྲི་བར་བྱ། །མཆོད་པ་རྣམ་པ་བཞི་ཡིས་ནི། །སངས་རྒྱས་ཐམས་ཅད་ཡིད་ཀྱིས་མཆོད། །ལུས་ཀྱིས་སྤྱན་རས་གཟིགས་མགོན་ལ། །ངག་གིས་ཕྱག་ན་རྡོ་རྗེ་ལ། །ལས་ལས་ནམ་མཁའི་སྙིང་པོར་སྐྱེས། །ཇི་ལྟར་སྒྲུབ་ཐབས་ཆོ་གར་འགྱུར། །
[153a.2]བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་རི་རབ་ལྷུན་པོའི་རིའི་རྩེ་མོར་འཁོད་པ་རང་གི་ཏིང་ངེ་འཛིན་གྱིས་ཀུན་ཏུ་གནས་པའི་སྐུ་ཐམས་ཅད་ནས་དེ་བཞིན་གཤེགས་པའི་སྐུ་བརྒྱད་དོ་ཞེས་སོ། །དེ་ནས་དཀར་པོའི་ཕྱོགས་ཀྱི་ཚེས་གཅིག་ནས་བརྩམས་ཏེ། རྟག་
[153a.3]ཏུ་ཐམས་ཅད་དག་པའི་ཏིང་ངེ་འཛིན་གྱིས་རྒྱུན་དུ་བཟླས་པས་ཇི་སྲིད་འཕགས་པ་སྤྱན་རས་གཟིགས་དབང་ཕྱུག་མངོན་དུ་གྱུར་པ་དེ་སྲིད་དུ་བཟླས་པར་བྱའོ། །དེ་བཞིན་གཤེགས་པའི་སྐུ་རྣམས་འཕྲོས་ནས་སྒྲུབ་པ་པོའི་པདྨའི་དབུས་སུ་འཁོད་དེ་སླར་ཡང་དེ་ནས་སངས་རྒྱས་ཀྱི་སྐུ་
[153a.4]གཞན་འབྱུང་སྟེ་སྒྲུབ་པ་པོ་ལ་མངོན་པར་དབང་བསྐུར་བ་གནས་ཤིང་བརྟན་པར་འགྱུར་རོ། །དེ་ནས་བདག་གི་དངོས་པོ་ཐམས་ཅད་སྤྱན་རས་གཟིགས་དབང་ཕྱུག་དང་མཚུངས་པ་སྐད་ཅིག་དེ་ལ་བདེ་བ་དང་ལྡན་པ་དང་། ཇི་སྲིད་དུ་འཕུར་བར་བྱེད་དོ། །སེམས་ཅན་ཐམས་ཅད་
[153a.5]དབང་དུ་འགྱུར་ཞིང་ཚེ་དཔག་ཏུ་མེད་པར་འགྱུར་རོ་ཞེས་སོ། །དེ་ནས་སྒྲུབ་པ་གཞན་དང་ལས་ཆེན་པོ་ཐམས་ཅད་འབྱུང་སྟེ། འབུམ་བཟླས་པས་ལས་ཀྱི་སྒྲིབ་པ་ཐམས་ཅད་རྣམ་པར་དག་པར་འགྱུར་རོ། །འབུམ་ཕྲག་གཉིས་བཟླས་པས་མཚམས་མེད་པ་ལ་སོགས་པའི་སྡིག་པ་
[153a.6]ཐམས་ཅད་ལྷག་མ་མེད་པར་ཟད་པར་འགྱུར་རོ། །འབུམ་ཕྲག་གསུམ་བཟླས་པས་བསོད་ནམས་ཐམས་ཅད་མངོན་དུ་འགྱུར་རོ། །དེ་ནས་གནོད་སྦྱིན་གྱི་དངོས་གྲུབ་ཐམས་ཅད་དང་། དེ་བཞིན་གཤེགས་པ་ལ་སོགས་པའི་ཕུན་སུམ་ཚོགས་པ་ཐམས་ཅད་ནི་འབུམ་ཕྲག་སུམ་ཅུ་
[153a.7]རྩ་ལྔ་བཟླས་པས་ཐམས་ཅད་མཁྱེན་པའི་ཡེ་ཤེས་ཀྱང་མངོན་དུ་འགྱུར་རོ། །དེ་ནས་ཕྱག་རྒྱ་ཆེན་པོ་ནི་མཆོད་རྟེན་སྟོང་ཕྲག་བརྒྱ་བྱས་ནས་མཐར་ཆོ་གས་མཚན་ཐོག་ཐག་ཏུ་བཟླས་པ་བྱའོ། །དེ་ནས་ཐོ་རངས་དེ་བཞིན་གཤེགས་པ་ཐམས་ཅད་བྱོན་ནས་སྙིང་ཁར་རབ་ཏུ་འཇུག་པར་བྱེད་
[153b]
[153b.1]དོ། །དེ་ནས་བྱང་ཆུབ་སེམས་དཔའ་སོ་སོར་རྙེད་དོ། །དེ་ནས་ཞལ་དུ་རབ་ཏུ་འཇུག་པར་བྱེད་དོ། །དེ་ནས་སྤྱན་རས་གཟིགས་དབང་ཕྱུག་སོ་སོར་རྙེད་དོ། །མ་བསྒྲུབས་པར་ཡང་ལས་ཐམས་ཅད་དུ་འགྱུར་རོ། །ཐོག་མར་བརྗོད་པས་གཞན་གྱི་གྲོང་དང་གྲོང་ཁྱེར་སྲུང་བ་དང་། 
[153b.2]མཛེས་པར་སྤྱན་དྲངས་པས་ཐམས་ཅད་བྱའོ། །འབེབས་པ་ལ་ཙནྡན་གྱི་བདུག་པས་གདོན་འབེབས་སོ། །ཤི་རཱི་ཥའི་མེ་ཏོག་གིས་སེམས་ཅན་དབང་དུ་བྱེད་དོ། །དྲི་བཟང་པོའི་མེ་ཏོག་གིས་སེམས་ཅན་ཐམས་ཅད་རེངས་པར་བྱེད་དོ། །ས་དཀར་པོས་བུད་མེད་དོ། །
[153b.3]དྲི་ཞིམ་པོའི་མེ་ཏོག་གིས་ཆོམ་རྐུན་རེངས་པའོ། །ཡུངས་ཀར་དཀར་པོའི་སྦྱིན་སྲེག་གིས་རི་དགས་དང་བྱ་རེངས་སོ། །ཡུངས་ཀར་དཀར་པོ་གཏོར་བས་མིག་འཕྲུལ་སྟོན་པར་བྱེད་དོ། །རྨ་བྱའི་ནུ་མས་རྨི་ལམ་སྟོན་པར་བྱེད་དོ། །དུས་གསུམ་དུ་བཟླས་པས་རྨི་ལམ་ངན་པ་
[153b.4]འཇོམས་པར་བྱེད་དོ། །ཏིལ་གྱི་སྦྱིན་སྲེག་གིས་སེམས་ཅན་ཐམས་ཅད་རེངས་པར་བྱེད་དོ། །བྱ་གག་གི་གཤོག་པའི་སྦྱིན་སྲེག་གིས་རྒྱལ་པོ་དབང་དུ་བྱེད་དོ། །རྒྱལ་པོ་འཁྱིལ་པའི་མེ་ཏོག་གི་སྦྱིན་སྲེག་གིས་འདོད་པ་ཐམས་ཅད་དབང་དུ་བྱེད་དོ། །བཅོམ་ལྡན་འདས་
[153b.5]འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ནས་མཚན་མོ་བརྒྱད་སྨྱུང་བར་གནས་པས་བཟླས་པ་བྱའོ། །དེ་ནས་འདོད་པ་ཐམས་ཅད་ཐོབ་པར་འགྱུར་རོ། །རྒྱལ་པོའི་བཙུན་མོའི་མཆོག་དབང་དུ་བྱེད་པ་ལ་བུད་མེད་ཀྱི་དབང་པོའི་སྤུའི་སྦྱིན་སྲེག་གིས་སོ། །
[153b.6]བུ་མོ་དབང་དུ་བྱེད་པ་ལ་ཡང་ངོ་། །དོན་གཞན་ལ་ཡང་སྦྱིན་སྲེག་དང་བཅས་པས་སྤྱན་རས་གཟིགས་དབང་ཕྱུག་གི་མདུན་དུ་ཉི་མ་རེ་རེར་དུས་གསུམ་དུ་བཟླས་པ་བྱའོ། །རལ་པ་གྱེན་བརྫེས་ཀྱི་རྒྱུད་ཕྱི་མར་ལས་ཆེན་པོ་ཐམས་ཅད་ཀྱི་སྒྱུ་འཕྲུལ་ལོ།། །།དེ་ནས་སེམས་
[153b.7]དཔའ་ཆེན་པོ་དེ་ཏིང་ངེ་འཛིན་དེ་ཉིད་སྒོམ་བཞིན་དུ་ཁྲོ་བོའི་རྒྱལ་པོ་སྒྲོལ་མས་ནོན་པའི་མཉམ་པར་འཛིན་པའི་གསང་བའི་དཀྱིལ་འཁོར་གསུངས་སོ། །ཁྲུ་ལྔ་པ་དང་སྒོ་བཞི་དང་། །སྒོ་ཁྱུད་རྟ་བབས་ངེས་གནས་པ། །ཕྱི་རོལ་པདྨའི་རྣམ་པར་བྱ། །དེ་ནས་ཀུན་ནས་གྲྭ་རྣམས་
[154a]
[154a.1]སུའང་། །དེ་ནི་ལེགས་པར་བསམས་བྱས་ནས། །ནང་གི་དཀྱིལ་འཁོར་བྲི་བར་བྱ། །སྔར་བརྗོད་སྙིང་པོ་འདི་ཡིས་ནི། །ཟློས་བཞིན་འདི་ནི་བསྲུང་བ་དང་། །དཀར་པོ་དམར་པོ་སེར་པོ་དང་། །ནག་པོ་ལྗང་གུའི་ཚོན་སྣ་ལྔའི། །ཕྱེ་མ་འཇམ་པོ་རྣམས་
[154a.2]ཀྱིས་ནི། །སྒྲོལ་མའི་རིག་པས་མངོན་བསྔགས་པས། །བསྒྲུབ་བྱ་བཅོམ་ལྡན་འདས་ནི་བྱ། །ཁྲོ་བོའི་རྒྱལ་པོ་མདུན་དུ་སྟེ། །གཡོན་དུ་རལ་པ་གཅིག་མ་བྱ། །གཡས་སུ་འདམ་སྐྱེས་ཕྱི་རོལ་གྱི། །སྒོ་ཁྱུད་སྙིང་པོར་ཇི་རིགས་གྲུབ། །ཡོངས་སུ་འདོད་པས་རྡོ་རིགས་བྱ། །
[154a.3]དྲི་ཡི་ཕྱེ་མས་ཡོངས་སུ་བྱང་། །རྡོ་རྗེ་ཁུ་ཚུར་སྟོབས་པོ་ཆེ། །གང་དུ་འཇིག་རྟེན་གསུམ་ཆོ་ག །རྡོ་རྗེ་འཆང་ཆེན་འདོད་པ་ཡིས། །འདས་པས་རྣམ་པར་ཐིམ་པར་འགྱུར། །ཁུ་ཚུར་རྡོ་རྗེ་ཁུ་ཚུར་བཅས། །དེ་ནི་གཡས་ཀྱི་སྒོ་ཁང་དུ། །སྟོབས་པོ་ཆེ་ནི་རབ་བཞག་ནས། །
[154a.4]ཉ་ཡིས་མགྲིན་པར་སྟོབས་པོ་ཆེ། །ནུབ་ཕྱོགས་སུ་ནི་བྱ་བའོ། །གཡས་ཀྱི་ཕྱི་ཡི་སྒོ་ཁང་དུ། །དེ་བཞིན་དབང་ཕྱུག་ཆེན་པོ་བྱ། །དེ་ལ་མདུང་གི་ཕྱག་རྒྱ་དགོད། །ཇི་འདྲའི་ཨུ་མ་བྲི་བར་བྱ། །ལྷོ་ཡི་གྲྭ་གཉིས་སུ་བྱ་བ། །ཕྱག་རྒྱ་རྣམ་པ་སྣ་ཚོགས་པའོ། །ནུབ་དང་
[154a.5]བྱང་གི་གྲྭ་རྣམས་སུ། །ལོག་འདྲེན་ཕྱག་རྒྱ་རྡོ་རྗེའོ། །བྱང་གི་གྲྭ་གཉིས་རྣམས་སུ་ནི། །མཁས་པས་རིགས་ཀྱི་ཕྱག་རྒྱ་བྱ། །ཤར་གྱི་གྲྭ་གཅིག་རྣམས་སུ་ནི། །མ་མོ་ཚོགས་ཀྱི་ཕྱག་རྒྱ་དགོད། །བྷྲྀང་གི་རི་ཊ་ལོག་འདྲེན་བཅས། །དེ་ནས་ཇི་ལྟར་འབྱོར་བ་ཡི། །ཆོ་
[154a.6]གས་ཇི་བཞིན་ལྷ་རྣམས་མཆོད། །ཁྲོ་བོ་སྟོབས་ཆེན་སྒྲོལ་མས་ནོན། །བཟླས་པས་བདག་ཉིད་བསྲུང་བར་བྱ། །ཀ་ར་བཱི་ར་ཏ་ལ་ནི། །བླངས་ནས་རང་གནས་སྨྱུང་གནས་པས། །མཁས་པས་བྱང་གི་སྒོ་ཁང་དུ། །གཙང་མ་གང་དུ་རབ་འཇུག་བྱ། །བློ་དང་ལྡན་པས་སྤྱན་དྲང་
[154a.7]བྱ། །ཁྲོ་བོའི་རྒྱལ་པོས་ཐམས་ཅད་ནས། །ཇི་ལྟར་རིག་པའི་ཆོ་ག་ཡིས། །ཚར་བཅད་རྗེས་སུ་འཛིན་པའི་མཆོག །གདོན་དང་ལུས་ཀྱི་ལས་རྣམས་ནི། །དེ་ཉིད་དུ་ནི་ངེས་པར་བྱ། །ཚར་བཅད་དམ་ཚིག་བདེ་བ་འདྲི། །གདོན་འཕོ་བྱེད་དང་ཟ་བྱེད་དང་། །གང་ཞིག་ལ་ལ་གསོད་
[154b]
[154b.1]པ་དང་། །དེ་བཞིན་སྒྲིབ་པ་སྦྱང་བ་དང་། །སེམས་ཅན་རྣམས་ནི་ཐམས་ཅད་ཉིད། །སྒྲུབ་ཐབས་བྱ་དང་འཁྲུལ་འཁོར་ནི། །ཇི་འདྲ་བ་ཡི་བྱ་བ་དང་། །མཁས་པས་ལས་ནི་སྟོང་དག་དང་། །གདོན་རྣམས་བོད་པར་བྱེད་པ་དང་། །རང་གི་རིགས་དང་གཞན་རིགས་ཀྱི། །
[154b.2]ཕྱག་རྒྱ་ཉེ་བར་མཚོན་པར་བྱ། །འདི་ཡི་དཀྱིལ་འཁོར་ཐམས་ཅད་ནས། །འབྱུང་པོའི་ཚོགས་ལ་སོགས་པ་ཀུན། །དེ་ནས་གཏོར་མ་བདུག་པ་སོགས། །རྒྱས་པས་མངོན་པར་མཆོད་བྱར་གྱིས། །དེ་ཡིས་གདོན་མཐོང་དེ་མཆོད་བྱ། །ཕྱིས་ཀྱི་དབང་ལས་དུལ་བ་ཐོབ། །སྐྱེ་
[154b.3]བོས་བཏུང་བ་སྦྱིན་སྲེག་ལ། །སོགས་པ་རྣམ་པར་གཞོམ་པར་བྱ། །ཤི་ཥ་ལཱན་ཙ་ན་བླངས་ནས། །གདོན་ཐོབ་པ་ནི་འཕོ་བར་བྱ། །སྲིན་པོ་རྣམས་ཀྱིས་བྱིན་པའི་མཆུ། །མཐོང་བ་དེ་འདྲའི་ཚོན་རྣམས་དང་། །ཤ་ཟ་རྣམས་ལ་རི་བོང་ཅན། །མིག་མི་འཛུམས་པར་འཛག་
[154b.4]པ་ཡི། །འཇིགས་པ་མཐོང་ན་སྣ་ཚོགས་པ། །ཀུན་ཏུ་རྣམ་པར་ལྟ་བར་བྱེད། །སྐེམ་བྱེད་གདོན་གྱི་རྣམ་འགྱུར་གང་། །ནུས་དང་དཔུང་པ་བརྟེན་པ་ཡི། །དགྲ་བོ་རྣམས་ནི་ཐམས་ཅད་དུ། །ལྷ་དང་མཚོན་ཆའི་བྱ་བ་ནི། །པདྨ་བྱེད་དང་རལ་པ་དང་། །དབྱུག་གུ་བགྲང་
[154b.5]ཕྲེང་འཇིགས་པའི་གནས། །རིལ་བ་སྤྱི་བླུགས་མི་ཐུབ་ཉིད། །ཕྱག་རྒྱ་བྲམ་ཟེ་ཅན་ཞེས་བཤད། །རྩེ་གསུམ་ཀུན་དང་ཟླ་ཕྱེད་དང་། །རལ་པ་མིག་ལ་སོགས་པ་དང་། །ཁྱུ་མཆོག་སྒྲ་དང་དྲག་པོ་དང་། །དབང་ལྡན་རྣམས་ཏེ་བདུན་དུ་གྲགས། །ཤཀྟི་གདེངས་ཀ་བ་
[154b.6]དན་དང་། །ཁྱིམ་བྱ་དེ་བཞིན་རྨ་བྱའི་མཇུག །ཕྱག་རྒྱ་གཞོན་ནུ་མ་ཅན་བཤད། །འཁོར་ལོ་དུང་དང་བེ་ཅོན་ཉིད། །རལ་གྲི་ཕུབ་ཉིད་ནམ་མཁའ་ལྡིང་། །མགོ་ཉིད་ཕྱག་རྒྱ་ཁྱབ་འཇུག་བཤད། །ཆེ་བ་སྤྲིན་ནི་ལྷ་ཆེན་པོའི། །བུམ་པ་གཏུན་ཤིང་དེ་བཞིན་དུ། །དང་
[154b.7]པའང་གཡོན་གཞོགས་ཕྱག་རྒྱ་སྟེ། །ཕྱག་རྒྱ་ལ་ཧི་རི་ཀར་བཤད། །ནམ་གྲུ་རྣམས་དང་གཏོར་ཟན་དང་། །རྒན་པོ་གཏུམ་པོ་མཐོང་བ་ནི། །ནམ་གྲུ་དཀར་པོ་རྣམས་ཀྱི་རྒྱ། །རང་གི་གཟུགས་ཉིད་མཐོང་བ་ནི། །མདངས་འཕྲོག་རྣམས་ཀྱི་ལྷུང་བཟེད་དང་། །འདེགས་
[155a]
[155a.1]པར་བྱེད་པ་གྲོལ་བའོ། །དེ་ནས་མཆོག་ཏུ་གསང་བའི་དཀྱིལ་འཁོར་འབྱུང་སྟེ། བྱེད་པ་ཐམས་ཅད་དགེ་བ་ལ། །ཤིང་གཅིག་གམ་ནི་དུར་ཁྲོད་དམ། །ཁང་སྟོང་གཙང་མ་ཚ་སྒོ་མེད་པའི་ས་གཞི་མཐོང་ནས་སྒྲུབ་པ་པོ་ཁྲོས་པས་ས་ལ་མ་ལྷུང་བའི་བ་ལང་གི་ལྕི་བས་
[155a.2]དཀྱིལ་འཁོར་ཉེ་བར་བྱུགས་ཏེ་རེ་ཁཱ་གསུམ་དེར་བྱའོ། །ཀུན་ནས་ཁྲུ་བཞི་པ་ལ་དང་པོར་ཐལ་བའི་རེ་ཁཱའོ། །གཉིས་པ་རིའི་བཙག་གིས་སོ། །གསུམ་པ་སོལ་བའི་ཕྱེ་མས་རབ་ཏུ་འབར་པས་བྲི་བར་བྱའོ། །བྱང་ངམ་ནུབ་ཏུ་ཡང་སྒོ་གཅིག་བྱེད་དུ་གཞུག་གོ། །སྒོའི་དབུས་སུ་ཡང་ལྷ་ཆེན་
[155a.3]པོ་ལག་ན་མདུང་ཐོགས་པ་བྱའོ། །སྣམ་བུའི་ནང་དུ་སངས་རྒྱས་བདེན་པར་རྨད་དུ་བྱུང་བའི་བདག་ཉིད་ཅན་བྱའོ། །སངས་རྒྱས་གཡས་ཀྱི་གཞོགས་སུ་སྒྲོལ་མས་ནོན་པ་རྣམ་པར་དགོད་པར་བྱའོ། །གཡོན་དུ་དཔའ་མོ་ཆེན་མོ་སྟོབས་མོ་ཆེ་མ་རལ་པ་གཅིག་མ་བཞག་ནས། བདེ་
[155a.4]བར་གཤེགས་པའི་སྐུ་རྒྱབ་ཏུ་དགོད་པར་བྱ་བ་ནི་ཀླུའི་རྒྱལ་པོ་མཐའ་ཡས་དང་། དེ་བཞིན་དུ་འཇོག་པོ་དང་། དཔའ་བོ་ཆེན་པོ་སྟོབས་ཀྱི་རྒྱུ་ཡང་དགོད་པར་བྱའོ། །དེ་བཞིན་དུ་པདྨ་དང་། པདྨ་ཆེན་པོ་དང་། དུངསྐྱོང་དང་། རིགས་ལྡན་སྟོབས་པོ་ཆེའི་ནང་དུ་མངོན་པར་བརྗོད་པའོ། །
[155a.5]ལྷ་དེ་རྣམས་ནི་འཁོར་དང་བཅས་པ་སྣམ་བུ་གང་བར་དགོད་པར་བྱའོ། །འདི་ཐམས་ཅད་ནས་མ་མོའི་ཚོགས་རྣམ་པར་མེད་པར་བྱ་སྟེ། དཔལ་ལྡན་མ་ནི་སྣམ་བུའོ། །སྒོ་རུ་སྤྲེའུ་དང་། ར་དང་། བུ་མ་རྣམ་ཡང་སྒོའི་སྤྱན་པར་བ་ཡི་ཡང་ངོ་། །ནག་པོའི་བརྒྱད་པ་ལ་ལྷ་རྣམས་ལྟོ་འཕྱེ་
[155a.6]ཆེན་པོ་ལས་མ་འདས་པ་ཡང་དག་པར་མཆོད་དེ། སྟོང་ཕྲག་བཟླས་པར་བྱའོ། །ཤེས་རབ་ཅན་སྔགས་ཀྱི་རྒྱལ་པོ་གྲུབ་པར་འགྱུར་རོ། །རིམས་དང་གདོན་ཐམས་ཅད་ལས་འབྱིན་པ་དང་། རྩོད་པ་ཡང་རྣམ་པར་འཇོམས་པར་བྱེད་དོ། །རང་གནས་སུ་འཇུག་གོ། །དེ་ནས་གསང་
[155a.7]སྔགས་འདི་ཡང་རྟག་ཏུ་བཟླས་པའི་གུ་གུལ་གྱི་ཆུའམ་ཀུ་ཤས་གཞན་གྱིས་མི་ཐུབ་པ་དང་། ཞི་བ་ཅན་དང་། རྒྱས་པ་ཅན་དང་། མངོན་པར་མཛེས་པ་ཅན་ཉིད་སྤྱད་པ་ཇི་ལྟར་འདོད་པ་བཞིན་རབ་ཏུ་བྱས་པར་གྲུབ་སྟེ། ཐམས་ཅད་འཇོམས་པ་སྒྲོལ་མས་ནོན་པ་གང་ཡིན་པ་དེ་ནི་གསང་བའི་
[155b]
[155b.1]སྒྲུབ་ཐབས་ཀྱི་དཀྱིལ་འཁོར་རོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །བདག་གིས་
[155b.2]མངོན་པར་ཤེས་པ་སྟེ། དེ་བཞིན་གཤེགས་པ་རིན་ཆེན་ཏོག་ལ་མངོན་སུམ་དུ་ཐོས་པ་དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་ཧ་ལ་ཧ་ལ་ཞེས་བྱ་བའི་སྙིང་པོ་རལ་པ་གྱེན་བརྫེས་ཀྱི་རྒྱུད་ཕྱི་མར་སེམས་ཅན་གྱི་དོན་གྱི་ཕྱིར་དང་། སྒྲོལ་མའི་མཐུ་བསྟན་
[155b.3]པའི་ཕྱིར་དང་། ཐབས་ལ་མཁས་པའི་སྙིང་རྗེ་བདག་གིས་བཤད་པར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། བྱམས་པ་སྨྲོས་ཤིག །ན་མཿསརྦྦ་ཏ་ཐཱ་ག་ཏེ་བྷྱོ། མ་ཧཱ་བུ་རུ་ཥ་རི་ཥ་བྷེ་བྷྱཿན་མ་ཨཱརྱ་ཨ་བ་ལོ་ཀི་ཏེ་ཤྭ་ར་མ་ཧཱ་སྠཱ་མ་པྲཱ་པྟ་མཻ་ཏྲི་ཡ་མཉྫུ་ཤྲཱི་བཛྲ་པཱ་ཎི་
[155b.4]པྲ་བྷི་ཏི་བྷྱོ་མ་ཧཱ་ས་ཏྭེ་བྷྱཿ། དེ་རྣམས་ལ་ཕྱག་བྱས་ནས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ཁྱོད་ཀྱི་སྙིང་པོ་འདོད་པ་ཐམས་ཅད་རབ་ཏུ་སྒྲུབ་པར་བྱེད་པ་སེམས་ཅན་ཐམས་ཅད་ཀྱིས་མི་ཚུགས་པ་སྲིད་པའི་ལམ་རྣམ་པར་འཇོམས་པར་བྱེད་པ་བརྗོད་པར་བགྱིའོ། །
[155b.5]སཱདྱ་ཐེ་དཾ། ཧེ་བོ་དྷི་སཏྭཱ། མ་ཧཱ་སཏྭཱ། ཧེ་ཧ་ལེ། ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། པ་ར་མ་མ་ཏྲི་ཙིཏྟ་ཧི་ཏ་ཙིཏྟ་ཀཱ་རུ་ཎི་ཀཱ་མཱཾ། ག་མ་བི་ཡ་ཏི། མ་ཧཱ་བི་ཡ་ཏི། དྷུ་རུ་དྷུ་རུ། དྷུ་རུ་ཙ་ལེནྟྲ། བ་ལ་ན་མ་སྟེ་སྟུ། སརྦྦ་སཏྭཱ། བྷ་ཡ་པྲ་ཏ། ཧ་རི་ཧ་རི་ཧ་རི་བཱ་ཧ་ནོརྦྦ་བ། བྷ་བཱ་ན་ཁ། ཏུ་རུ་
[155b.6]ཏུ་རུ། གྷུ་རུ་གྷུ་རུ། སུ་རུ་སུ་རུ། སུ་པྲ་ཤཱ་སི། པཱ་མ་ལ་མཱུརྟི། ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཀྲྀཥྞཱ་ཛི་མ ཛ་ཊཱ་མུ་ཀུ་ཊཱ་བ་ལ་མུ་ཏྲཱ་ལ་མཱ་ལ་བ་ལ་མ་ལ་མ་ལ། ཀ་ལ་ཀ་ལ། ན་ལ། ཧ་ལ་ཧ་ལ། ཧུ་ལུ་ཧུ་ལུ། ཧེ་བོ་དྷི་སཏྭཱ། པྲི་ཡ་བོ་དྷི་སཏྭཱ། མ་ཧཱ་བོ་དྷི་སཏྭཱ། ན་མ་ཏེ་རུ། ཀུ་རུ་ཀུ་རུ། 
[155b.7]ཧྲྀ་ད་ཡཾ། མ་ནུ་སྨ་ར། ཨི་དཾ་ཙ་མེ། ཀཱརྱ་ཀུ་རུ་སྭཱ་ཧཱ། འདི་ནི་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་ཧ་ལ་ཧ་ལ་ཞེས་བྱ་བའི་སྙིང་པོ་སྟེ། ཉི་མ་སོ་སོར་ཐོ་རངས་ལངས་ནས་བཅོམ་ལྡན་འདས་ཀྱི་དཀྱིལ་འཁོར་
[156a]
[156a.1]བྱས་ཏེ་དྲི་དང་མེ་ཏོག་ལ་སོགས་པ་མངོན་པར་བཀྲམ་ནས། དེ་ནས་ལན་བཅུ་གསུམ་བརྗོད་པར་བྱའོ། །དེ་ནས་ནད་ཐམས་ཅད་ཉེ་བར་ཞི་བར་བྱེད་དོ། །ཟླ་བ་དྲུག་ཁོ་ནར་བྱས་པས་ཇི་ལྟར་འདོད་པ་བཞིན་དུ་ཡིད་ཀྱི་ཤིང་རྟ་ཡོངས་སུ་རྫོགས་པར་བྱེད་དོ། །དེ་བཞིན་
[156a.2]དུ་བཅོམ་ལྡན་འདས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་སྨྲས་པ། གལ་ཏེ་མཚམས་མེད་པ་བྱས་པས་ཀྱང་མ་གྲུབ་པ་ན་དེའི་ཚེང་མཚམས་མེད་པ་བྱས་པ་དང་། བདག་ཉིད་དེ་བཞིན་གཤེགས་པ་ཐམས་ཅད་བསླུས་པར་གྱུར་ཅིག་ཅེས་སོ། །དེ་ནས་
[156a.3]བཅོམ་ལྡན་འདས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་ཕྱག་འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་རྗེས་སུ་སྐྱེས་པ། བཅོམ་ལྡན་འདས་མའི་རྟོག་པ་ཆེན་པོའི་རྒྱུད་ཕྱི་མར་འཇིགས་པ་ཐམས་ཅད་ཀྱི་རིག་པ་
[156a.4]སྲིང་མོ་བཞི་གོང་ནས་གོང་དུ་རབ་ཏུ་འཇུག་བཞིན་པ། སངས་རྒྱས་བཅོམ་ལྡན་འདས་རྣམས་ཀྱིས་རྣམ་པར་གཟིགས་པར་གྱུར་པ། རྟོག་པ་བཞིར་སྐྱེས་པ། ཐུང་ངུའི་གཟུགས་ཅན། ནམ་མཁའ་ལ་འགྲོ་བ། ས་འོག་དང་། མི་སྣང་བ་དང་། རོ་ལངས་དང་། འཐབ་རྩོད་དང་། 
[156a.5]རྐང་པས་རབ་ཏུ་བགྲོད་པ་དང་། རྒྱས་པ་ཅན་དང་། མངོན་སྤྱོད་ཅན་དང་། དབང་དུ་བྱེད་པ་དང་། སྐལ་བ་བཟང་པོ་ཉིད་རབ་ཏུ་སྦྱིན་པ་པོ་ཚངས་པ་དང་། ཁྱབ་འཇུག་དང་། དབང་ཕྱུག་ཆེན་པོ་ལ་སོགས་པ་རྣམས་ཀྱིས་གསུངས་པ་ལས་བཟློག་པ། རང་བཞིན་གྱི་
[156a.6]མཚན་ཉིད་ཅན་གྱིས་ལྷག་པའི་ཆ་ཁྱིམ་དུ་སྐྱེས་པ་ཀུན་ཏུ་སྟོན་པར་བྱེད་པ། སངས་རྒྱས་དང་བྱང་ཆུབ་སེམས་དཔའི་མཁྱེན་པའི་མཐུའི་དོན་གྱིས་ཆེད་སྟོང་ཕྲག་པས་ཀྱང་སྟོང་ཕྲག་བརྒྱ་པོ་དེས་ཀྱང་ལན་ཅིག་གཞོམ་པ་ཙམ་དང་། དཔེ་ཙམ་དུ་བྱང་ཆུབ་སེམས་དཔའི་ཡུལ་འཇིག་རྟེན་
[156a.7]དུ་མའི་འབྱུང་གནས་རང་བཞིན་དུ་གནས་པ་ལ་ལྟོས་ནས་རལ་པ་གྱེན་བརྫེས་ཀྱི་རྒྱུད་ཕྱི་མར་བཅོམ་ལྡན་འདས་མ་འཕགས་མ་སྒྲོལ་མའི་རྗེས་སུ་སྦྲུབ་པ་འདི་རྣམས་གསུངས་པ་ནི། བཅོམ་ལྡན་འདས་ཡིད་དབང་དུ་གྱུར་པ་དངོས་གྲུབ་རབ་ཏུ་སྩོལ་བར་མཛད་པར་གྱུར་ཏོ། །
[156b]
[156b.1]ཏདྱ་ཐཱ། ན་མོ་ཨ་མི་ཏཱ་བྷཱ་ཡ། ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། ཨོྃ་ཛ་ཡེ་སྭཱ་ཧཱ། རྒྱལ་མ་ཞེས་བྱ་བའོ། །ཏདྱ་ཐཱ། ན་མོ་ཨ་མི་ཏཱ་བྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཨོཾ་བི་ཛ་ཡ་སྭཱ་ཧཱ། རྣམ་པར་རྒྱལ་བ་ཞེས་བྱ་བའོ། །
[156b.2]ཏདྱ་ཐཱ། ན་མོ་ཨ་མི་ཏཱ་བྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཨོྃ་ཨ་ཛི་ཏེ་སྭཱ་ཧཱ། མི་ཐུབ་མ་ཞེས་བྱ་བའོ། །ན་མོ་ཨ་མི་ཏཱ་བྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཨོྃ་ཨ་པ་རཱ་ཛི་ཏེ་སྭཱ་ཧཱ། གཞན་གྱིས་མི་ཐུབ་མ་ཞེས་བྱ་བའོ་ཞེས་པ་དེ་ལྟ་བུ་
[156b.3]སྲིང་མོ་བཞིའོ། །ལྔ་པ་མིང་པོ་ནི། ན་མོ་ཨ་མི་ཏཱ་བྷཱ་ཡ། ཏདྱ་ཐཱ། ཨཪྷ་ཏེ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། ཨོྃ་ཀི་ནི་ཀི་ནི་སརྦ་ཏ་ཐཱ་ག་ཏཱ་ཨུཏྦྷ་བ་ཤཱནྟེ། བ་ར་དེ། ཨུཏྟ་མ་ཏ་ཐཱ་ག་ཏཱ་ཨུཏྦྷ་བ་ཧཱུྃ་ཕཊ་སྭཱ་ཧཱ། མིང་པོ་ཏུམ་བུ་རུ་ཞེས་པའོ། །
[156b.4]སྔགས་ཀྱི་རྒྱལ་པོ་ཡོངས་སུ་བསྒྲགས། །མདོར་ན་ང་རྒྱལ་ཅན་རློམ་པ། །ཕྱི་མའི་རྒྱུད་ཀྱི་ལས་རྣམས་ནི། །ཇི་ལྟ་ཇི་ལྟར་རབ་སྦྱར་བ། །དེ་ལྟ་དེ་ལྟར་སྒྲུབ་པར་བྱེད། །དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་རང་གི་རྫུ་འཕྲུལ་ཡང་དག་པར་བསྟན་
[156b.5]པར་འདོད་པས། སྟན་ལས་ལངས་ནས་བཅོམ་ལྡན་འདས་ཤཱཀྱ་ཐུབ་པ་ལ་ལན་གསུམ་བསྐོར་བ་བྱས་ཏེ། རང་གི་རྡོ་རྗེ་ཡང་དག་པར་སྐུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་ཏེ་བྱང་ཆུབ་
[156b.6]སེམས་དཔའ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་སྨྲས་སོ། །བྱང་ཆུབ་སེམས་དཔའ་བདག་ཀྱང་རྟོག་པའི་རྒྱལ་པོ་རྒྱུད་ཕྱི་མ་འདིར་བཅོམ་ལྡན་འདས་མ་འཕགས་མ་སྒྲོལ་མའི་མཐུ་ཀུན་ཏུ་བསྟན་པའི་དོན་དུ་འཇིག་རྟེན་པ་ཐམས་ཅད་ཀྱི་མཆོད་རྟེན་
[156b.7]རྣམས་ཀྱིས་བཅོམ་ལྡན་འདས་མ་འཕགས་མ་སྒྲོལ་མའི་རྗེས་སུ་སྤྱོད་པ་སྦྱིན་པར་བགྱིའོ། །དེ་ལ་རྗེས་སུ་ཡི་རང་བའི་སེམས་དཔའ་ཆེན་པོ་ཕྱི་མའི་དུས་ཀྱི་ཚེ་མཆོག་གི་གྲུབ་པ་དང་། མཆོག་གི་ལས་བྱེད་པ་ཚུལ་ཁྲིམས་འཆལ་བ་རྣམས་ཀྱང་ཁྱད་པར་དུ་འགྲུབ་
[157a]
[157a.1]བར་འགྱུར་རོ། །འཕགས་མ་སྒྲོལ་མའི་རྗེས་སུ་སྤྱོད་པ་བོས་གང་རྟུལ་བ་ལས་བྱུང་བ་འདི་རྣམས་རིགས་དང་། ཕ་རོལ་གནོན་པར་བྱེད་པའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བྱང་
[157a.2]ཆུབ་སེམས་དཔའ་ཕྱག་ན་རྡོ་རྗེ་ལ་འདི་སྐད་ཅེས་སྨྲས་སོ། །ཕྱག་ན་རྡོ་རྗེ་གསུངས་ཤིག །དེ་ནས་ཕྱག་ན་རྡོ་རྗེས་སླར་ཡང་ཏིང་ངེ་འཛིན་ལ་སྙོམས་པར་ཞུགས་སོ། །ཕྱག་ན་རྡོ་རྗེ་སྙོམས་པར་ཞུགས་པ་དེ་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
[157a.3]ཁམས་འདི་ཀུན་ཏུ་སྣང་བར་བྱས་སོ། །དེ་ནས་ཕྱག་ན་རྡོ་རྗེས་ཕྱག་གི་སོར་མོ་རབ་ཏུ་བརྐྱངསྟེ། རྡོ་རྗེ་རབ་ཏུ་འཇོམས་པ་ཞེས་བྱ་བ་དང་། རྡོ་རྗེ་ཁུ་ཚུར་དང་། རྡོ་རྗེ་དམར་པོ་དང་། རྡོ་རྗེ་མཐར་ཕྱིན་དང་། རྡོ་རྗེ་ནག་པོ་སྟེ་གཡོན་པའི་ཕྱག་ལས་བྱུང་བ་འདི་
[157a.4]རྣམས་བཅོམ་ལྡན་འདས་རྡོ་རྗེ་གཞོན་ནུའི་སྤུན་རྣམས་སོ། །དེ་ནས་དེ་རྣམས་བཅོམ་ལྡན་འདས་ལ་ཕྱག་འཚལ་བར་བྱེད་པར་གྱུར་ཏོ། །བྱང་ཆུབ་སེམས་དཔའ་ཕྱག་ན་རྡོ་རྗེ་དང་། སྤྱན་རས་གཟིགས་དབང་ཕྱུག་ལ་ཡང་ངོ་། །དེ་ནས་བཅོམ་ལྡན་འདས་ཀྱིས་
[157a.5]གཞོན་ནུའི་སྤུན་ལྔ་པོ་རྣམས་ལ་ལེགས་སོ་ཞེས་བཀའ་སྩལ་བ་སྟེ། སེམས་ཅན་རྣམས་ཀྱི་བསོད་ནམས་འབྱུང་བར་འགྱུར་བ་དང་། དངོས་གྲུབ་སྦྱིན་པར་བྱེད་པ་སྒྲོལ་མའི་རྟོག་པར་དོན་ཆེན་པོ་སྦྱིན་པ་ཕྱག་ན་རྡོ་རྗེའི་རིགས་ལས་བྱུང་བ་པདྨའི་ཕྱག་ལ་མངའ་
[157a.6]བདག་ཏུ་གྱུར་པའོ། །དེ་ནས་ཕྱག་ན་རྡོ་རྗེས་དཀྱིལ་འཁོར་གསུངས་པར་གྱུར་ཏོ། །གཅིག་གཉིས་གསུམ་བཞི་ལྔ་དང་ནི། །ཇི་སྲིད་ཁྲུ་ནི་བརྒྱད་ཀྱི་བར། །ནོར་འདོད་པ་ཡིས་ཁྲུ་གཅིག་སྟེ། །བུ་འདོད་པ་ཡིས་ཁྲུ་གཉིས་སོ། །དགྲ་ཉམས་བྱེད་
[157a.7]བས་ཁྲུ་གསུམ་མོ། །བཟླས་པ་ཉིད་ཀྱིས་ཁྲུ་བཞིའོ། །ལྔ་པ་དངོས་གྲུབ་ཐམས་ཅད་ལ། །བརྒྱད་པ་མཁའ་ལ་འགྲོ་བ་ཡིས། །ས་འོག་དོན་དང་འབབ་ཆུ་དང་། །རྒྱ་མཚོ་དང་ནི་དངོས་གྲུབ་གནས། །ཁྱིམ་དུའང་རུང་སྟེ་གཙང་མ་ཡི། །གཞན་དུ་
[157b]
[157b.1]གཡོགས་པར་བྱས་པ་དང་། །ལས་ལ་ཤིས་པ་གང་རུང་གིས། །ཐིག་གིས་དཀྱིལ་འཁོར་ཐིག་གདབ་བྱ། །གྲུ་བཞི་པ་ལ་གྲྭ་བཞི་པ། །སྒོ་བཞི་རྟ་བབས་རྒྱན་གྱིས་བརྒྱན། །དཀྱིལ་འཁོར་ཆ་གསུམ་བྱས་པ་ཡིས། །སྟེང་གི་ཆ་རུ་བཅོམ་ལྡན་འདས། །
[157b.2]སངས་རྒྱས་པདྨའི་གདན་གནས་པ། །ཆོས་སྟོན་པར་ནི་མཛད་བཞིན་པ། །གཡས་སུ་སྤྱན་རས་གཟིགས་དབང་ཕྱུག །ཚངས་པའི་དབྱུག་པ་སྤྱི་བླུགས་ཕྱག །གཡོན་དུ་འཕགས་པ་ཕྱག་རྡོ་རྗེ། །རྡོ་རྗེའི་ཕྱག་གམ་དེ་གཞོགས་སུ། །ཁྱབ་འཇུག་
[157b.3]དུང་དང་འཁོར་ལོ་སྟེ། །བེ་ཅོན་ཕྱག་ན་འཁོར་ལོའོ། །དབུས་ཀྱི་ཆ་རུ་གྲུ་ལ་ཞོན། །གྲུ་ཡི་སྲོག་ཤིང་སྒྲེང་བའོ། །དང་བོར་རྡོ་རྗེ་རབ་འཇོམས་དང་། །སྒྱུ་འཕྲུལ་དང་ནི་ཏུམ་བུ་རུ། །གཉིས་པར་རྡོ་རྗེ་ཁུ་ཚུར་དང་། །རྒྱལ་མར་བཅས་པའོ་གསུམ་པ་
[157b.4]རུ། །ལུས་དམར་དང་ནི་རྣམ་རྒྱལ་བཅས། །བཞི་པར་རྡོ་རྗེ་བསགས་མཐའ་དང་། །མི་ཐུབ་མར་བཅས་ལྔ་པ་རུ། །ལྟོ་ནག་གཞན་མི་ཐུབ་དང་བཅས། །ལྗང་གུ་དཀར་པོ་དམར་པོ་དང་། །སེར་པོ་ནག་པོ་གོ་རིམས་བཞིན། །ལྷ་རྣམས་དགོད་
[157b.5]པར་བྱས་ནས་ནི། །དཀར་པོའི་གོས་དང་དཀར་པོའི་རྒྱན། །བེ་ཅོན་རྡོ་རྗེ་གཏུན་ཤིང་དང་། །གཞུ་དང་རལ་གྲི་མཚོན་ཆའི་ཕྱག །དབུས་སུ་ཟླ་ཉི་པདྨ་ལ། །ལྷ་རྣམས་མངོན་སུམ་དགོད་པར་བྱ། །གྲུ་ཡི་འོག་ཏུ་མེ་དང་ནི། །ཆུ་ཡི་གཏེར་ནི་གནས་པར་
[157b.6]བྱ། །དུང་དང་ཉ་དང་ཆུ་སྲིན་གྱིས། །རྣམ་པར་བརྒྱན་པའི་ཤར་དང་ལྷོ། །ནུབ་དང་བྱང་དུ་དབང་པོ་དང་། །གཤིན་རྗེ་ཆུ་ལྷ་ལུས་ངན་རྣམས། །བཞོན་པ་བཅས་ཤིང་ཕྱག་རྒྱར་བཅས། །ལེགས་པར་དཀྲིས་པའི་བུམ་པ་ནི། །དྲི་ཡི་ཆུ་ཡིས་ཡོངས་སུ་བཀང་། །
[157b.7]ཡལ་འདབ་ཀྱིས་ནི་ཉེ་བར་མཛེས། །གྲྭ་རྣམས་སུ་ནི་དགོད་པར་བྱ། །འདིར་ནི་བུམ་པ་ལྔ་པ་ནི། །རིན་ཆེན་གྱིས་བརྒྱན་འཇམ་པ་ཡི། །གོས་ཀྱིས་མགྲིན་པ་དཀྲིས་པ་དང་། །ས་ཧ་ཀ་རའི་ཡལ་འདབ་ཀྱིས། །ཁ་ནི་དགབ་པར་བྱས་པ་དང་། །གདུགས་
[158a]
[158a.1]སྒྲེང་མེ་ཏོག་ཕྲེང་བ་དཔྱངས། །ཤར་གྱི་སྒོ་རུ་དགོད་པར་བྱ། །དཀྱིལ་འཁོར་ཕྱི་རུ་རྒྱ་མཚོ་བཞི། །དུང་དང་པདྨ་ལ་སོགས་ཀྱིས། །རི་ཡི་རྩེ་མོ་ཡིས་ཀྱང་བྱ། །རྒྱལ་མཚན་རྣམས་འཁྲུགས་བླ་རེ་བྲེས། །ཨིནྡྲ་ནཱི་ལ་གསེར་དང་ནི། །དངུལ་དང་ཟངས་
[158a.2]དང་ལྕགས་རྣམས་ཀྱི། །ཕྱེ་མས་དཀྱིལ་འཁོར་བྲི་བར་བྱ། །ལྷ་ཡི་མེ་ཏོག་བདུག་པས་བདུག །རྣམ་པ་སྣ་ཚོགས་གཏོར་མས་མཆོད། །དུས་ཀྱིས་ནོན་པའི་མེ་ཏོག་འབྲས། །དབྱིག་གསེར་སྣ་ཚོགས་རིན་ཆེན་དང་། །བཟའ་བ་ཕྱི་རོལ་གཅལ་དུ་དགྲམ། །རི་
[158a.3]བོའི་སྟེང་དུ་རབ་འཇུག་བྱ། །སྙིང་པོ་ཕྱི་མས་སྤྱན་དྲང་སོགས། །ལས་རྣམས་ཀུན་དང་གཤེགས་སུ་གསོལ། །དེ་ནས་གང་གིས་དཀོན་མཆོག་གསུམ། །དད་པས་བྱང་ཆུབ་སེམས་བསྐྱེད་དེ། །བུད་མེད་སྐྱེས་པ་གཞོན་ནུ་ཡི། །བསྙེན་གནས་བྱས་པ་གོས་
[158a.4]ཀྱིས་ནི། །གདོང་ནི་ཉེ་བར་བཅིངས་པ་ཡིས། །དམ་ཚིག་གིས་ཀྱང་མཉན་པར་གྱིས། །དབྱིག་དང་གསེར་གྱི་མེ་ཏོག་གིས། །ལག་པ་ཡིས་ཀྱང་དོར་བར་བྱ། །དེ་ནི་གང་དུ་ལྷུང་གྱུར་པ། །དེ་ཡི་རིགས་འགྱུར་དེ་ནས་ནི། །གདོང་ཕྱེ་ལྷ་རྣམས་བསྟན་པར་བྱ། །
[158a.5]སྔགས་དང་ཕྱག་རྒྱ་རྣམས་ཀྱང་འགྱུར། །ཡང་ན་ཉིན་དང་མཚན་མོ་རུ། །དཀྱིལ་འཁོར་དེ་བྲི་མཉེས་པར་འགྱུར། །དེ་ནས་གཟུགས་བརྙན་འབྱུང་སྟེ། ཨ་ཤྭཏྠ་དང་། ནྱ་གྲོ་དྷ་དང་། ཨུ་དུམ་བཱ་ར་ཞི་བ་ཅན་དང་། ཙཱུ་ཏ་དང་། ཙམ་པ་ཀ་དང་། ནཱ་ག་གེ་སར་
[158a.6]གྱིས་རྒྱས་པ་ཅན་དང་། བིལ་བ་དང་། ཨ་རིཥྚ་དང་། ཀོ་ཋ་ཡིས་མངོན་སྤྱོད་ཅན་ནོ། །དབང་དུ་བྱེད་པ་དང་སྐལ་བ་ངན་པ་རྣམས་ལ་བད་ཀན་མཐར་བྱེད་དང་། ཤསྨ་ལི་དང་། དཱིརྒྷ་བིཏྟ་འོ། །སྨྱོ་བར་བྱེད་པ་ལ་ཙནྡན་དང་། མྱ་ངན་མེད་པའི་ཤིང་དང་། སྦྲང་རྩི་དང་། མྱོས་བྱེད་
[158a.7]རྣམས་སོ། །སྐལ་བ་བཟང་པོ་ཉིད་ལ་ཨསྠི་དཏྟ་ལས་བྱུང་བ་རྣམས་སོ། །ལས་ཐམས་ཅད་པ་ལ་གསེར་ལས་བྱུང་བའོ། །རྒྱལ་སྲིད་འདོད་པས་ནི་དངུལ་ལས་བྱུང་བའོ། །ཟངས་ནི་སྐལ་བ་བཟང་པོའི་ཆེད་དུའོ། །ལྕགས་ལས་བྱུང་བ་ནི་མངོན་སྤྱོད་ཅན་ནོ། །
[158b]
[158b.1]ཉམས་པར་བྱེད་པ་ལ་ཙམ་པ་ཀ་དང་། ནཱ་ག་གེ་སར་དང་། བ་གུ་ལ་དང་། ཨ་ཏི་མུཀྟ་ཀའོ། །ནོར་འདོད་པ་ཡིས་ནི་སྣ་མ་དང་། ཡུ་ཐི་ཀ་དང་། མལླི་ཀ་དང་། མྱོས་བྱེད་དང་། གསེར་ཤིང་དང་། མཱ་ལི་ཀ་རྣམས་སོ། །སྐལ་བ་བཟང་པོ་འདོད་པས་ནི་པདྨ་
[158b.2]དང་། །ཀུ་མུ་དའོ། །ཞི་བ་ཅན་ལ་ཨུཏྤ་ལ་དང་། སོའུ་གནྡྷི་ཀའོ། །རྒྱས་པ་ཅན་དང་། གཞན་ལ་ཡང་དྲི་བཟང་པོ་ཅན་གྱི་མེ་ཏོག་གོ། །རྒྱས་པ་ཅན་གང་ལ་དྲིས་དམན་པའི་མེ་ཏོག་གོ། །མངོན་སྤྱོད་ཅན་དང་ཉམས་པར་བྱེད་པ་ལ་སོགས་པ་ལ་ནི་ཙནྡན་ལ་སོགས་
[158b.3]པའི་དྲི་འཕྲོག་པའོ། །ཞི་བ་ཅན་དང་། རྒྱས་པ་དང་། དབང་དུ་བྱེད་པ་དང་། སྐལ་བ་བཟང་པོ་ཉིད་ལ་དེ་ལྟ་བུའི་བདུག་པ་ལག་པ་སྦྱར་ནས་སྙིང་པོའི་སྔགས་འདི་རྣམས་ཀྱི་ལས་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པཱ་བ་ཏ་ཡེ། 
[158b.4]ན་མཤྩ་ཏུཪྣཱཾ་བྷ་གི་ནཱི་ནཱཾ། ན་མོ་དེ་བ་ཏུམྦུ་རུ་སཱཪྠ་ཀཱ་ཧ་ཡ། ཛམྦྷ་ནི། ཛམྦྷི་ཀ་རོ་ཏི་ཨ་མི་ཏྲཾ། སྟཾ་བྷ་ནི། སྟཾ་བྷི་ཀ་རོ་ཏྱ། མི་ཏྲཾ། མོ་ཧ་ནི། མོ་ཧཱི་ཀ་རོ་ཏྱ་མི་ཏྲཾ། ཨནྡྷ་ནི། ཨིནྡྷི་ཀ་རོ་ཏྱ་མི་ཏྲཾ། ཛ་ཡེ་ཨཱ་གཙྪ་བི་ཛ་ཡ་ཨཱ་གཙྪ་ཛམྦྷ་ནི་ཨཱ་གཙྪ་སྟམྦྷ་ནི་ཨཱ་གཙྪ། 
[158b.5]བ་ལི་བ་ལི། པུཥྤ། དྷཱུ་པ། ཨུ་པ་ཧཱ་རཾ། པྲ་ཏི་གྲྀཧྞ་ཐཱ། ས་མཱ་ཡ་ཡུ་པཱ་ལཱ་ཡཱ་ཐཱ། སུ་ཊུ་ཊུ་སུ་སླ་བཛྲ་བྷཉྫ་ནཱི་ཡ་སྭཱ་ཧཱ། རིག་པ་འདི་ནི་སྟོང་ཕྲག་བརྒྱད་ཅུ་རྩ་བཞིར་འགྱུར་ཏེ། འདི་ལྟ་སྟེ། ནམ་མཁའ་ལ་འགྲོ་བ་དང་། ཕུག་ཏུ་རབ་ཏུ་འཇུག་པ་དང་། 
[158b.6]གཏེར་འཕོ་བར་བྱེད་པ་དང་། རིག་པ་འཛིན་པ་ཉིད་དང་། མིག་སྨན་ལྡོང་རོས་སྒྲུབ་པ་དང་། དབང་དུ་བྱེད་པ་དང་། ཉམས་པར་བྱེད་པ་དང་། གཞན་རབ་ཏུ་འཇོམས་པ་དང་། རང་གི་ཡུལ་སོ་སོར་སྐྱོང་བ་དང་། དུག་དང་། ཕོ་ཉ་དང་། ནད་འགོ་བ་དང་། 
[158b.7]མཆེ་བ་རབ་བསྣམས་ལ་ཡང་དག་པར་གནས་པ་དང་། སེམས་ཅན་ཐམས་ཅད་ཀྱི་དཀྱིལ་འཁོར་བཅིང་བ་དང་། ཁྲོས་པས་རྒྱལ་པོའི་ཁབ་རབ་ཏུ་སྒྲུབ་པ་སྟེ། དེ་ལྟ་བུ་ལ་སོགས་པའི་ལས་གཞན་རྣམས་ཀྱང་རང་གི་འདོད་པས་བསྒྲུབ་པར་བྱའོ། །སྲིང་
[159a]
[159a.1]མོ་བཞིའི་སྙིང་པོ་རྫོགས་སྷོ།། །།དེ་ནས་སླར་ཡང་དཀྱིལ་འཁོར་གསུངས་པ་ཁྲུ་བཞི་པ་གྲུ་བཞི་པ་སྒོ་བཞི་པ། ཀུན་ནས་རྟ་བབས་ཀྱིས་བརྒྱན་པ། གཤིན་རྗེ་དང་། ཆུ་ལྷ་དང་། ལུས་ངན་རྣམས་བཞོན་པ་དང་བཅས་མཚོན་ཆ་དང་བཅས་
[159a.2]པའི་སྒོ་སྐྱོང་དང་གསུམ་བྱེད་དུ་གཞུག་གོ། །བྱང་གི་རབ་ཏུ་ཐོབ་པར་བྱ་སྟེ་ཆ་གསུམ་བྱས་ནས་སྟེང་གི་ཆ་རུ་བཅོམ་ལྡན་འདས་མ་སྒྲོལ་མའོ། །འཕགས་པ་ཕྱག་ན་རྡོ་རྗེ་ཡང་ཕྱག་གཡོན་པས་རྡོ་རྗེ་དང་གཡས་པས་མཆོག་སྦྱིན་པ། ཀུན་ནས་འབར་བ་བྲི་བར་བྱའོ། །
[159a.3]རྡོ་རྗེ་འཛིན་པའི་གཡོན་དུ་རྡོ་རྗེ་ལྕགས་ཀྱུ་ལག་ན་ཐོགས་པ། གཞན་དུ་རྡོ་རྗེ་ལྕགས་སྒྲོག་ལྕགས་སྒྲོག་ལག་ན་ཐོགས་པ། ཐམས་ཅད་ཀྱང་རིའི་རྩེ་མོ་ལ་ཡང་དག་པར་གནས་པར་བྱའོ། །དབང་ལྡན་གྱི་ཕྱོགས་ལ་བརྟེན་པའི་ལྷ་ཆེན་པོ་ཆུང་མ་དང་བཅས་པ། 
[159a.4]ཁྱུ་མཆོག་དང་བཅས་པ་ཡང་དག་པར་བྲིའོ། །གཞན་རྣམ་པ་གསུམ་རིམ་གྱིས་མཚོན་ཆ་དང་། གནས་དང་བཅས་པ་ཇི་ལྟ་བ་བཞིན་དུ་བྲི་བར་བྱའོ། །བྷྲྀང་གི་རི་ཏི་དང་། ནག་པོ་ཆེན་པོ་རྣམས་སོ། །ནུབ་ཏུ་མི་སྦྱིན་དང་། ཏུམ་བུ་རུ་དང་། འོད་སྲུང་དང་། སྣ་
[159a.5]ཚོགས་བཤེས་གཉེན་ལག་པ་རྣམས་རིལ་བ་སྤྱི་བླུགས་དང་། ཆུ་སྣོད་ཕྱག་ན་བསྣམས་པའོ། །ཁྲོན་པ་དང་སྲོག་ཤིང་སྒྲེང་བ་དང་། ཏ་ཏ་སྤུ་བྲིའོ། །སྟོད་གཡོགས་ལྗང་གུ་ཅན་ལག་ན་བེ་ཅོན་ཐོགས་པ་ཅོད་པན་གྱིས་བརྒྱན་པ་ཕྱག་ན་ཏོག་སྐྱོང་བསྣམས་པ། 
[159a.6]རྣ་བ་ལ་རྒྱ་སྐྱེགས་ཀྱིས་བརྒྱན་པའོ། །རྒྱལ་བ་དཀར་པོ་ཕྱག་ན་རྡོ་རྗེ་ཐོགས་པ། སྟོད་གཡོགས་དང་སྨད་གཡོགས་ཅན་ནོ། །རྣམ་པར་རྒྱལ་བ་ལུས་དམར་པོ་ཕྱག་ན་གཏུན་ཤིང་ཐོགས་པ། གོས་དམར་པོའི་སྟོད་གཡོགས་ཅན། གསེར་གྱི་ཁ་དོག་ཅན་
[159a.7]གྱི་གཞུ་ཕྱག་ན་བསྣམས་པའོ། །གཞན་གྱིས་མི་ཐུབ་པ་ནག་མོ་གོས་ཁྲ་བོའི་སྟོད་གཡོགས་ཅན། གོས་ནག་པོའི་ཤམ་ཐབས་ཅན་ཕྱག་ན་རལ་གྲི་ཐོགས་པ་གྲུ་ལ་ཞོན་པའོ། །དེ་ནས་ཟླ་བ་དང་། ཉི་མ་དང་། ལྷ་རྣམས་དང་། ནང་དུ་པདྨ་རབ་ཏུ་གཏོར་བ་
[159b]
[159b.1]བྲི་བར་བྱའོ། །བྱང་གི་སྒོ་རུ་ལོག་འདྲེན་ཆེན་པོ་གཡས་ཀྱི་གཞོགས་སུ་ཆུ་བོ་རབ་མེད་ཁོར་ཡུག་ཏུ་རྡོ་རྗེ་དང་། དུང་དང་། ལ་ད་དང་། དཔལ་བེའུ་རྣམས་ཀྱང་ཀུན་ཏུ་བྲིའོ། །དེ་ལྟར་ཐམས་ཅད་ཡང་དག་པར་བྲིས་ཏེ་དེ་ནས་ཇི་ལྟར་འབྱོར་པའི་གཏོར་མ་དང་། ཐུག་
[159b.2]པ་རྣམ་པ་ལྔ་ལྔ་དང་། བཟའ་བ་རྣམ་པ་ལྔ་དང་། ཀྟྲཉྩ་མང་པོ་དང་། བཟའ་དཀྲིས་པའི་བག་ཟན་དང་། ཛམྦུ་ལི་ཀ་དང་། ཞོ་དང་། བུ་རམ་དང་། མར་དང་། སྦྲང་རྩི་ཇི་ལྟར་རིགས་པ་དབུལ་བར་བྱའོ། །ཆུའི་བུམ་པ་བཞི་ཇི་ལྟར་འདོད་པའི་ཡལ་འདབ་
[159b.3]ཀྱིས་ཁ་བཀབ་པ་དང་། བུམ་པ་དྲིའི་ཆུ་ཐམས་ཅད་ཀྱིས་ཡོངས་སུ་བཀང་བ་ས་བོན་ཐམས་ཅད་དང་། སྨན་ཐམས་ཅད་དང་། ཡལ་འདབ་དང་། གོས་ཀྱིས་མགྲིན་པ་དཀྲིས་པ། དབྱིག་དང་། གསེར་དང་རིན་པོ་ཆེ་རྣམས་དང་། ཡལ་འདབ་ཀྱིས་བརྒྱན་
[159b.4]པའི་བུམ་པ་རྣམ་པ་ལྔ་ལྔ་རྣམས་དང་། ཕྱི་རུ་རིན་པོ་ཆེ་རྣམས་ཀྱིས་མངོན་པར་བཀྲམ་པའོ། །དེ་ལྟ་བུ་ལ་སོགས་པའི་བཀྲ་ཤིས་པ་རྣམས་བྱས་ནས་ཕྱི་ནས་བཟླས་པར་བྱའོ། །དེ་ནས་སྔོན་དུ་སློབ་མ་རབ་ཏུ་གཞུག་པར་བྱ་སྟེ། འདི་ལས་གཞན་པའི་སྔགས་
[159b.5]སུ་འགྱུར་བ་ནི། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མཤྩ་ཏུཪྦྷ་གི་ནཱི་ནཱཾ་མ་མ་ཛ་ཡཱ་ཡ། མཱ་ཧེ་ཏི་སྭཱ་ཧཱ། སྔགས་འདི་རྣམ་པ་བརྒྱད་ཀྱིས་སེམས་ཅན་ཐམས་ཅད་དབང་དུ་བྱེད་དོ། །མེ་ཏོག་དང་། ཡུངས་ཀར་དང་། 
[159b.6]ལན་ཚྭ་དང་། ཆུ་དང་ཐལ་བས་དྲི་མེད་ཉིད་སུན་འབྱིན་པའི་ཆ་བྱད་ཀྱིས་ཀྱང་ངོ་། །ན་མོ་རཏྣ་ཏྲ་ཡཱ་ཡ། ན་མཤྩ་ཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མོ་བི་ཛ་ཡཱ་ཡ། ཧ་ཧ། དྷ་ལི། ཀུ་མཱ་ར་ནི་པིཥྞུ་མུ་ཁེ་ར་ཊེ་ཤ་སྭཱ་ཧཱ། རིག་པ་འདི་འབུམ་བཟླས་
[159b.7]པས་སྔོན་དུ་བསྙེན་པ་བྱས་པར་འགྱུར་རོ། །དེ་ནས་བརྒྱ་བྱིན་གྱི་གནམ་ལྕགས་ཕོག་པའི་ཤིང་བླངས་ནས་མཚན་མོ་གསུམ་དུ་སྨྱུང་བར་གནས་པར་གྱུར་ནས། གང་དུ་མཆོད་རྟེན་རིང་བསྲེལ་དང་བཅས་པ་དེར་སོང་ནས་བུམ་པ་བཞི་པོ་ཐམས་ཅད་ཀྱང་མེ་ཏོག་དང་
[160a]
[160a.1]ཡལ་འདབ་ཀྱིས་ཁ་བརྒྱན་པ་བཞག་པར་བྱའོ། །དེ་ནས་ཀུ་ཤ་བཏིང་ཞིང་བཀྲམ་པའི་དཀྱིལ་འཁོར་ལྕགས་གསུམ་བཅིངས་པའི་ཕུར་བུའམ་རྐང་པ་གཡོན་པ་ལག་པ་གཡོན་པས་མནན་ཏེ། ཇི་སྲིད་དུ་ལག་པ་མི་སྣང་བར་གྱུར་པ་དེ་སྲིད་དུ་
[160a.2]བཟླས་པར་བྱའོ། །ལག་པ་གཏང་བར་ཡང་མི་བྱའོ། །དེ་ནས་ཕུར་བུ་དེ་དགོན་པར་གདབ་པར་བྱ་སྟེ། ཕུར་བུ་ཁྱིམ་དུ་འབྱུང་ངོ་། །ཆོ་ག་འདི་ཉིད་ཀྱིས་བཏབ་ནས་ཕུར་བུ་རྐང་པ་གཡོན་པས་ཡང་དག་པར་མནན་ནས་དབང་དུ་གྱིས་ཤིག །གྲོང་ཁྱེར་འཇིག་པའི་
[160a.3]ལག་པ་བཙིར་བས་ཕྱག་རྒྱ་ཐམས་ཅད་དང་། དུག་བྱས་པ་རྣམས་ཀྱང་འཇོམས་པར་བྱེད་དོ། །སྐྱེ་བོའི་ནང་དུ་ཡང་གདབ་པར་བྱསྟེ་ཐམས་ཅད་དུ་འགྱུར་རོ། །གཞན་ལ་ཡང་ཇི་ལྟར་འདོད་པ་བཞིན་དུ་ལས་རྣམས་བྱེད་དོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་
[160a.4]པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མ་ཤྩ་ཏ་སྲྀ་ཎཱཾ། བྷ་གི་ནཱི་ནཱཾ། ན་མ་སྟུམྦུ་རུ་སརྦྦ་བ་ཧ་སྱ། མ་ཧཱ་ཀཪྞ་སྱ། པི་ཙི་པི་ཙི། ཨ་མུ་ཀཱ་ཡ། བྷཪྒ་པྲ་པ་ཏཱནྟུ་སྭཱ་ཧཱ། ནག་པོའི་བརྒྱད་པའམ་ནག་པོའི་བཅུ་བཞི་པ་ལ་མཚན་མོ་གསུམ་དུ་སྨྱུང་བར་གནས་
[160a.5]པས་སྔགས་འདི་ཐོད་པར་ཁྲག་གིས་བྲི་བར་བྱའོ། །སྟོང་ཕྲག་བརྒྱད་དུ་མངོན་པར་བསྔགས་པར་བྱས་ནས་ཆུ་ལ་དོར་བར་བྱའོ། །རྣམ་པ་ཐམས་ཅད་པའི་ངག་ཏུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མཤྩ་
[160a.6]ཏ་སྲྀ་ཎཱཾ་བྷ་གི་ནཱི་ནཱཾ། ན་མོ་ཛམྦྷ་ནི་ཙཱ་ཊུ་ཙཱ་ཊུ་ཙཱ་ཊུ་ཙཱ་ཊུ་སྭཱ་ཧཱ། རིག་པ་འདིས་རྒྱལ་གྱི་ཟླ་བ་ལ་མྱ་ངན་མེད་པའི་ཤིང་གི་འོག་ཏུ་ན་ལེ་ཤམ་གསུམ་ཁར་བཅུག་སྟེ། སྟོང་ཕྲག་བརྒྱད་བཟླས་པར་བྱའོ། །དེ་ནས་ན་ལེ་ཤམ་གཅིག་ཁར་རབ་ཏུ་བཅུག་སྟེ། གང་
[160a.7]མིག་མི་འཛུམས་པར་ལྟ་བར་བྱེད་པ་དེ་དབང་དུ་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ན་མཤྩ་ཏི་སྲྀ་ཎཱཾ་བྷ་གི་ནཱི་ནཱཾ། ན་མསྟུ་མྦུ་རུ་མ་ཧཱ་སཱཪྠ་བཱ་ཧཱ་ཡ། ན་མོ་ཛ་ཡེ་བི་ཛ་ཡེ་ཨ་ཇི་ཏེ་ཨ་པ་རཱ་ཛི་ཏེ་སྭཱ་ཧཱ། རིག་
[160b]
[160b.1]པ་འདིས་ཇི་ལྟར་འདོད་པ་བཞིན་དུ་སྔོན་དུ་བསྙེན་པ་བྱས་ནས་ནག་པོའི་བརྒྱད་པའམ། ནག་པོའི་བཅུ་བཞི་པ་ལ་ཉིན་མཚན་དུ་སྨྱུང་བར་གནས་པས་གོས་གཙང་མ་བགོས་ནས། མར་མེ་དང་རྒྱལ་མཚན་དང་ཕྲེང་བ་ལ་སོགས་པ་ཕུལ་ཏེ་མཆོད་པ་རྒྱ་ཆེན་པོ་བྱས་ཏེ་ཆུ་རང་
[160b.2]ཉིད་ཀྱིས་བླངས་ནས་ཟངས་ཀྱི་སྣོད་དུ་བཞག་སྟེ་ཐུན་གཅིག་ཏུ་བཟླས་པར་བྱའོ། །དེ་འཐུངས་ཤིང་ཁྲུས་བྱས་ནས་ཆོ་ག་དེ་ཉིད་ཀྱིས་ཐོ་རངས་དགེ་འདུན་གྱིས་བསྟན་པའི་སློང་མོ་ཟོས་ནས་དེ་ལྟ་བུ་བརྒྱད་ཟློས་ཤིག །དེ་ནས་ཕྱོགས་བཞིར་རིག་པའི་གནས་རྣམས་
[160b.3]ཁ་རུ་རབ་ཏུ་འཇུག་པར་བྱེད་དེ་ཐོས་པ་འཛིན་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ནམཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་བ་ཏ་ཡེ། ན་མཤྩ་ཏ་སྲྀ་ཎཱཾ་བྷ་གི་ནཱི་ནཱཾ། ཏནྟྲི་མི་ལི་མི་ལི་སྭཱ་ཧཱ། རིག་པ་འདིས་རྒྱ་མཚོར་འགྲོ་བའི་ཆུ་ཀླུང་དུ་ཞུགས་ཏེ་ལག་པ་
[160b.4]གཡས་པས་ཁུ་ཚུར་བྱས་ནས་ཉི་མ་བཅུ་གསུམ་དུ་བཟླས་པར་བྱའོ། །དུག་དང་མཆེ་བས་ཤི་བ་ཐམས་ཅད་སློང་བ་འཇུག་པར་བྱེད་དོ། །ཁུ་ཚུར་གྱིས་གདོན་རྣམས་འབེབས་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མ་ཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་
[160b.5]ཏ་ཡེ། ན་མཤྩ་ཏ་སྲྀ་ཎཱཾ་བྷ་གི་ནཱི་ནཱ། ན་མསྟུ་མྦུ་རུ། སརྦྦ་མ་ཧཱ་ཡ། སུ་ཊུ་སུ་ཊུ་བཛྲ་པྲ་བྷཉྫ་ནཱི་ཡེ་སྭཱ་ཧཱ། སྔགས་འདིས་བ་བྱུང་གི་དཀྱིལ་འཁོར་ཁྲུ་བཞི་པ་བྱས་ནས་དེར་བ་ཤ་ཀའི་ཡམ་ཤིང་ཞོ་དང་སྦྲང་རྩི་དང་མར་གྱིས་བཏགས་པ་སྦྱིན་སྲེག་སྟོང་
[160b.6]ཕྲག་བརྒྱད་གྱིས་ཤིག །ནག་པོའི་བརྒྱད་པ་ནས་བརྩམས་ཏེ་ཇི་སྲིད་བཅོ་ལྔ་པའི་བར་དུའོ། །གང་འདོད་པ་དེ་འགུགས་པར་བྱེད་དོ། །འདིས་ཀྱང་ཁྲོས་པས་རྒྱལ་པོའི་ཕོ་བྲང་རབ་ཏུ་བསྒྲུབ་པར་བྱ་སྟེ། ཀུན་ཏུ་རྒྱུ་རབ་ཏུ་ཞུགས་ནས་དེ་ལ་སོལ་བས་
[160b.7]མངོན་པར་བྲིས་ཏེ་རྐང་པ་གཡོན་པས་མནན་ནས་སྟོང་ཕྲག་བརྒྱད་བཟླས་པར་བྱའོ། །དེ་ནས་ཁྲོ་བ་དང་བྲལ་བར་འགྱུར་རོ། །དེ་ནས་ཕྱག་རྒྱ་རབ་འཆད་བྱེད། །དགེ་བའི་ལག་པ་ལས་ཀུན་ལ། །ལས་གང་ཅུང་ཟད་བྱ་བ་དེ། །ཀུན་ལ་ལག་པ་གཡོན་སྦྱར་བྱ། །
[161a]
[161a.1]མཐེ་བོང་ཅན་ལ་བཟུང་བ་ཡི། །ཕྱག་རྒྱ་ལྷ་ཡིར་ཡོངས་སུ་བསྒྲགས། །སྡིགས་མཛུབ་ཅན་ནི་གནོད་སྦྱིན་ལ། །དྲི་ཟ་ལ་ནི་གུང་མོ་སྟེ། །འབྱུང་པོ་རྣམས་ལ་མིང་མེད་དོ། །ཀླུ་ལ་ལག་པ་མཐེའུ་ཆུང་། །སྲིན་པོ་རྣམས་ལ་མཐིལ་དུའོ། །དབྱུག་པའི་
[161a.2]ཕྱག་རྒྱ་ཡི་དགས་རྣམས། །ཕྱག་རྒྱ་རྣམ་པ་བརྒྱད་དུ་བཤད། །མཐེ་བོང་རྡོ་རྗེ་རབ་འཇོམས་པ། །སྡིགས་མཛུབ་རྡོ་རྗེ་ཁུ་ཚུར་ཏེ། །གུག་མོ་རྡོ་རྗེ་ལུས་དམར་ལ། །མཐེ་ཆུང་ནག་པོའི་ཡན་ལག་ཅན། །མཐེ་བོང་ཏུམྦུ་རུ་ཞེས་འདི། །རང་གི་གཟུགས་ཀྱིས་རང་རང་ལ། །
[161a.3]ཕྱག་རྒྱ་ལྔ་པོ་རྣམ་པར་དགོད། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་བཅོམ་ལྡན་འདས་ཤཱཀྱ་ཐུབ་པ་ལ་མགོ་བོས་ཕྱག་འཚལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་ཐུགས་རྗེ་ཆེན་པོ་ཅན་སེམས་ཅན་ཐམས་ཅད་ལ་ཕན་
[161a.4]པར་མཛད་པ་རྟོག་པའི་རྒྱལ་པོ་ཆེན་པོ་རལ་པ་གྱེན་བརྫེས་ཀྱི་རྒྱུད་ཕྱི་མས་ཇི་ལྟར་བཅོམ་ལྡན་འདས་རིག་པའི་སྔགས་ཀྱི་སྤྱོད་པ་ཐབས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པའི་ཆེད་དུ་ཇི་ལྟར་བྱ་བ་བསྟན་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། 
[161a.5]རིགས་ཀྱི་བུ་ལེགས་སོ། །དེས་ན་གང་རིག་པ་འཛིན་པ་བཀྲུས་བཞིན་པ་རིག་པ་དེ་རྗེས་སུ་དྲན་པར་བྱས་ནས་རིག་པ་མེད་པར་ཁྲུས་བྱ་བ་དང་། རྣམ་པར་དབེན་པའི་ཕྱོགས་མ་ཡིན་པར་བཟློག་པ་ཉིད་དེ་རྣམས་ནི་ལུས་རྩུབ་པ་དང་། སྟོབས་ཆུང་བར་འགྱུར་རོ། །གང་
[161a.6]ལམ་དུ་འགྲོ་བ་གྲོང་པའི་ཆོས་ཀྱིས་གོས་པ་རྣམས་ལ་ཡིད་ཀྱིས་བཟླས་པ་བྱེད་དོ། །རྟག་ཏུ་སེམས་གཡོ་བ་དང་། ནད་མང་བར་འགྱུར་རོ། །གང་ཡང་ཡང་ནས་ཡང་དུ་རིག་པ་ཐུན་མོང་དུ་འཕོ་བ་དང་། གནས་མ་ཡིན་པ་རྣམས་ལ་རབ་ཏུ་སྦྱོར་བར་བྱེད་པ་དང་། 
[161a.7]སྦྱིན་སྲེག་དང་བྲལ་བས་བཟླས་པ་བྱེད་པ་ནི་རྟག་ཏུ་དོན་ཉམས་པ་དང་། གྲོགས་ཉམས་པར་ཡང་འགྱུར་རོ། །གང་ཞིག་སླར་ཡང་རིག་པ་འཛིན་པ་རང་གི་རིག་པ་ལ་བརྙས་པ་བྱེད་པ་དང་། ལྷ་ལ་སྤྱོད་པར་བྱེད་པ་ནི་ལོག་པར་འདྲེན་པ་དང་སྐྲག་པར་བྱེད་དོ། །རྟག་ཏུ་འཇིག་རྟེན་
[161b]
[161b.1]དགའ་བར་མི་འགྱུར་རོ། །རྟག་ཏུ་ཡོངས་སུ་བརྙས་པར་འགྱུར་རོ། །རྟག་ཏུ་ཡང་རིག་པ་འཛིན་པས་སངས་རྒྱས་དང་། བྱང་ཆུབ་སེམས་དཔའ་དང་རང་སངས་རྒྱས་དང་། འཕགས་པ་ཉན་ཐོས་ཀྱིས་གསུངས་པའི་རིག་པའི་སྔགས་རྣམས་མེ་ཏོག་དང་བདུག་སྤོས་ལ་
[161b.2]སོགས་པ་རྣམས་ཀྱིས་མཆོད་པར་བྱ་བཀུར་སྟིར་བྱའོ། །དམ་ཚིག་མེད་པ་དང་སྲོག་གཅོད་པར་བྱེད་པ་དང་། སྔགས་བྱེད་པ་དང་། དགེ་སློང་མ་སུན་འབྱིན་པར་བྱེད་པ་དང་། མཚམས་མེད་པ་བྱེད་པ་དང་། ཚུལ་དང་བྲལ་བས་དགེ་འདུན་གྱི་རྫས་ལ་ཡོངས་སུ་
[161b.3]ལོངས་སྤྱོད་པ་དང་། འབྲུའི་ཆང་དང་། བཅོས་པའི་ཆང་ལ་ཡོངས་སུ་འགྲོ་བ་དང་། དགེ་སློང་ངམ་དགེ་སློང་མ་གསོད་པར་བྱེད་པ་དང་། ཟས་ལ་རྐང་པས་རྫི་བར་བྱེད་པ་དང་། དམ་ཚིག་མེད་པར་ཁྲོ་བས་ཟས་རྫི་བར་བྱེད་པ་དང་། འཐོར་བར་བྱེད་པ་དང་། དམ་
[161b.4]ཚིག་མེད་པ་ཤི་བ་མཐོང་ནས་འགྲོ་བར་མི་བྱེད་པ་དང་། དམ་ཚིག་མེད་པ་དང་། དཀྱིལ་འཁོར་དུ་མ་ཞུགས་པ་ལ་ཕྱག་རྒྱ་དང་། སྔགས་སྦྱིན་པར་བྱེད་པ་དང་། དེ་ལའང་དམ་ཚིག་མེད་པར་སྨན་རྐང་པས་རྫི་བར་བྱེད་པ་དང་། དམ་ཚིག་ལས་ཉམས་པར་བྱེད་པ་དང་། སངས་རྒྱས་
[161b.5]དང་བྱང་ཆུབ་སེམས་དཔའ་རྣམས་དང་། ལྷ་གཞན་རྣམས་ལ་ཡང་དྲི་མེད་ཉིད་ཀྱིས་འགོམ་པར་བྱེད་པ་དང་། དམ་ཚིག་མེད་པར་དུང་དང་། འཁོར་ལོ་དང་། རྩེ་གསུམ་ཁ་གདེངས་དང་། བེ་ཅོན་དང་། མདུང་དང་། རྡོ་རྗེ་དང་། ཕུབ་དང་། གཞུ་དང་། གཤོལ་དང་། 
[161b.6]གཏུན་ཤིང་དང་། མདའ་དང་། མདུང་ཐུང་དང་། གླང་པོ་ཆེ་དང་། ཁྱུ་མཆོག་དང་། བོང་བུ་དང་། ཕག་དང་། ཤ་ར་བྷ་དང་། སེང་གེ་དང་། བྱ་གག་དང་། རྨ་བྱ་དང་། མ་ཧེ་དང་། རྔ་མོ་དང་། ངང་པ་དང་། མི་དང་། ལྷའི་བཞོན་པ་དང་། མཚོན་ཆ་སྣ་
[161b.7]ཚོགས་པ་རྣམས་ཀྱང་འགོམ་པར་བྱེད་པ་དང་། སྣ་ཚོགས་བྱེད་པ་མཐོང་ནས་རྐང་པས་གནོན་པར་བྱེད་པ་དང་། རྣམ་པ་གཞན་དུ་ལོག་པར་འདྲེན་པ་དང་དངོས་གྲུབ་སྟེར་བར་མི་བྱེད་དོ། །བཟའ་བའི་ཆོ་ག་ཡང་འདིར་ཏིལ་དང་། ཤ་དང་། པརྤ་ཊ་དང་། ཛམྦུ་ལི་ཀ་དང་། ཉ་དང་
[162a]
[162a.1]སྤུ་པ་ལི་ཀ་མང་པོ་དང་། ཏིལ་གྱི་ཐུག་པ་དང་། ལྷ་བཤོས་དང་། དྲི་མེད་ཉིད་བཟའ་བ་ཡང་སྤང་བར་བྱའོ། །ལྷའི་དྲི་མེད་ཉིད་གནོན་པ་དང་། པདྨ་གནོན་པ་དང་། ཆུལ་གནས་པ་དང་ལྡན་པ་དང་། ཨུཏྤལ་གནོན་པ་དང་། ནགས་ཀྱི་བདག་པོ་གཅོད་པ་དང་། རྩ་
[162a.2]པ་འབྱིན་པར་བྱེད་པ་ཡང་སྤང་བར་བྱའོ། །རིག་པ་རྗེས་སུ་དྲན་པར་བྱེད་པ་ཉིད་ཀྱིས་རྟག་ཏུ་གོས་གཙང་མ་བགོས་པས་བྱ་བ་ཐམས་ཅད་ལ་བསྟན་པ་ཉིད་དང་། གཞན་རིག་པའི་ཆོ་ག་ཐམས་ཅད་ལ་མཆོད་པར་བྱེད་པའོ། །དེ་ནས་བཅོམ་ལྡན་འདས་ཀྱིས་སླར་ཡང་བྱང་ཆུབ་སེམས་
[162a.3]དཔའི་ཚོགས་རྣམས་ལ་བཀའ་སྩལ་པ། གྲོགས་པོ་ཁྱེད་རྣམས་ཉོན་ཅིག །བཅོམ་ལྡན་འདས་མ་འཕགས་མ་སྒྲོལ་མའི་རིག་པའི་ཡི་གེ་རྣམས་ཐབས་དང་བཅས་པས་བདེ་བླག་ཏུ་སྒྲུབ་པར་བྱེད་པ། སེམས་ཅན་ཐམས་ཅད་ལ་ཕན་པ་བྱེད་པ། རལ་པ་གྱེན་བརྫེས་ཀྱི་རྒྱུད་ཕྱི་མར་
[162a.4]ཡིད་ཀྱིས་གྲུབ་པའི་སྔགས་ཀྱི་ཚིག་རྣམས་ནི། ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་ར་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། གྷུ་ནི་གྷུ་ནི་ལ་ལ་ལ་སིདྡྷེ་སིདྡྷེ། པཱ་ར་ཀྲ་མ་སྭཱ་ཧཱ། ཨ་མི་ཏཱ་བྷཱ་སུ་ཏ་སྭཱ་ཧཱ། སརྦྦཻ་ཤྩ་ཨཱརྱ་ཨ་བ་ལོ་ཀི་ཏེ་སྭཱ་ཧཱ། འདི་ནི་འཕགས་མ་ཟླ་བ་མ་
[162a.5]ཞེས་བྱ་བ་བཅོམ་ལྡན་འདས་མ་འཕགས་མ་སྒྲོལ་མའི་ནུ་མོ་སྟེ་ལས་ཐམས་ཅད་བྱེད་པའོ། །སྒྲུབ་པ་པོས་རྟག་ཏུ་གཙུག་པུད་བཅིང་བ་དང་། ཕྱག་རྒྱ་བཅིང་བ་ཡང་བྱའོ། །བགེགས་ཐམས་ཅད་རྣམ་པར་འཇོམས་པར་བྱེད་པའོ། །དེ་ལ་འདི་ནི་ཐོ་རངས་ལངས་ནས་གཙང་མར་གྱུར་
[162a.6]པས་དཀྱིལ་འཁོར་བྱས་ནས་མེ་ཏོག་ལ་སོགས་པ་གཏོར་ཏེ། ལྔ་བརྩོན་པས་བརྒྱད་བརྒྱར་བཟླས་པར་བྱའོ། །མངོན་པར་འདོད་པའི་དོན་རྫོགས་པར་བྱེད་དོ། །ཡང་ན་གང་འདོད་པ་དེ་དབང་དུ་བྱེད་དོ། །དེ་ནས་དཀྱིལ་འཁོར་དུ་ཙེ་ཏྲཱ་ཛི་ཀཾ་རབ་ཏུ་གཏོར་ནས་གང་འདོད་པ་དེ་སྐྲོད་པར་བྱེད་
[162a.7]པར་འགྱུར་རོ། །བཀླགས་པས་གྲུབ་པ་གང་ཡིན་པ་དེ་ཇི་ལྟ་བ་བཞིན་དུ་རྟོགས་པར་བྱ་བར་འགྱུར་རོ། །ཡང་འདིར་རྣམ་གྲངས་ཀྱི་གཏེར་འདིར་དེ་དག་གཅིག་ཏུ་རེག་པ་དེ་དྲན་པར་བྱེད་དོ། །དེ་ནས་གཤེད་བྱེད་སྐྱེད་པར་བྱེད་པར་འདོད་ན་དུར་ཁྲོད་དུ་སོང་ནས་དུར་ཁྲོད་ཀྱི་ཤིང་གིས་མེ་
[162b]
[162b.1]རབ་ཏུ་སྦར་ཏེ་དར་ཆེན་པོས་བསྐོར་ལ། ཇི་ལྟར་སྐྱེས་པའི་ཁྲག་གིས་སྦྱིན་སྲེག་གྱིས་ཤིག །ཉི་མ་བདུན་པ་ལ་འཇིགས་པའི་ང་རོ་ཅན་གྱི་གཤེད་བྱེད་མཚན་མོ་ཕྱེད་ནས་ལང་བར་བྱེད་དོ། །ཡང་དག་པར་བསྔགས་པས་ཇི་ལྟར་བརྗོད་པའི་གནས་སུ་ཡང་བྱིན་གྱིས་བརླབས་པ་སྦྱིན་པར་
[162b.2]བྱའོ། །འདི་ནི་བཅོམ་ལྡན་འདས་མའི་བྱིན་གྱིས་བརླབས་པས་ཇི་ལྟར་བདེ་བར་མངོན་པར་བདེ་བར་བྱེད་དོ། །དེ་ནས་གནས་ཁ་ཅིག་ཏུ་མི་རྣམས་འཆི་བ་དང་། གནས་ཁ་ཅིག་ཏུ་མེ་འབར་བར་མཐོང་བ་དང་། གནས་ཁ་ཅིག་ཏུ་ལྕགས་སྒྲོག་བཅིངས་པ་མཐོང་ངོ་། །དེ་ལྟར་
[162b.3]གཤེད་བྱེད་དེ་རྣམ་པར་རྒྱུ་བར་བྱེད་དོ། །དེ་ཞི་བའི་དོན་དུ་བཅོམ་ལྡན་འདས་ཀྱི་སྤྱན་སྔར་པདྨ་སྟོང་ཕྲག་བརྒྱད་དབུལ་བར་བྱའོ། །མཆོག་ཏུ་ཞི་བར་འགྱུར་རོ། །དགྲ་རྣམས་སྐྱེད་པར་བྱེད་པར་འདོད་ན་དུར་ཁྲོད་དུ་སོང་ནས་དུར་ཁྲོད་ཀྱི་ཤིང་གི་མེ་རབ་ཏུ་སྦར་ཏེ་ཡུངས་ཀར་དཀར་པོ་ལ་
[162b.4]ཏིལ་ནག་པོའི་ཏིལ་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །འགྲོ་བར་བྱེད་དོ། །དེ་ནས་རིམས་ཀྱིས་འཛིན་པར་འདོད་ན་དུར་ཁྲོད་ཀྱི་མེ་ལ་དུར་ཁྲོད་ཀྱི་ཐལ་བ་སྟོང་ཕྲག་བརྒྱད་སྦྱིན་སྲེག་གྱིས་ཤིག །རིམས་ཆེན་པོས་འཛིན་ཏོ། །ཞི་བའི་དོན་དུ་ཆུ་ལ་བརྒྱ་
[162b.5]རྩ་བཟླས་ཏེ་མགོ་བོར་སྦྱིན་པར་བྱའོ། །རིམས་ལས་གྲོལ་ལོ། །མགོ་བོ་ཟུག་རྔུས་འཛིན་པར་འདོད་ན་བ་བྱུང་གི་གཟུགས་བརྙན་ལ་མི་རུས་ཀྱི་ཕུར་བུ་ལ་སྟོང་ཕྲག་བརྒྱད་བཟླས་ལ་མགོ་བོར་ཕུར་བུས་གདབ་བོ། །མགོ་བོ་ཟུག་རྔུ་ཆེན་པོས་འཛིན་ཏོ། །ཕུར་བུ་བཏོན་པས་ཞི་
[162b.6]པར་འགྱུར་རོ། །དབང་པོ་ལ་བཏབ་ན་མ་ནིང་དུ་འགྱུར་རོ། །བཏོན་ན་ཐར་རོ། །སྙིང་གར་བཏབ་ན་གཟེར་ཆེན་པོར་འགྱུར་རོ། །བཏོན་ན་ཐར་རོ། །སེང་ལྡེང་གི་ཕུར་བུ་ཤ་དང་ཁྲག་གིས་བཏགས་པ་སྲད་བུས་དཀྲིས་པ་ལ་བརྒྱད་བརྒྱ་བཟླས་པ་མི་རུས་ཀྱི་ཕུར་བུའི་མགོ་
[162b.7]བོར་གདབ་པར་བྱའོ། །དགྲའི་སྒོར་བཏབ་ན་ཐོ་རངས་འབྲོས་པར་བྱེད་དོ། །ཇི་སྲིད་ཕུར་བུ་བཏོན་པར་མ་གྱུར་གྱི་བར་དུ་གང་དུའང་གནས་པར་མི་བྱེད་དོ། །རྒྱལ་པོ་སྐྱེད་པར་འདོད་ན་ལྷ་ཆེན་པོའི་ཁང་པར་སོང་ནས་ལྷ་ལ་དུག་དང་ཁྲག་གིས་བྱུགས་ཏེ་ཤ་ཆེན་པོའི་བདུག་པ་དབུལ་
[163a]
[163a.1]བར་བྱའོ། །ནིམ་པའི་འདབ་མས་ཀྱང་མཆོད་པར་བྱའོ། །དེ་ནས་དུག་དང་། ཁྲག་དང་། སྐྱེ་ཚེ་རྣམས་གཅིག་ཏུ་བྱས་ནས་བརྒྱད་བརྒྱར་སྦྱིན་སྲེག་གྱིས་ཤིག །བརྒྱད་བརྒྱ་དང་པོས་རང་གི་ཤའོ། །གཉིས་པས་མེ་ཏོག་གོ། །གསུམ་པས་བཙུན་མོའི་
[163a.2]འཁོར་རོ། །བཞི་པས་མཚོན་ཆ་ཆེན་པོའོ། །ལྔ་པས་གླང་པོ་ཆེའོ། །དྲུག་པས་མ་ཧེ་སྟེ། ཁྲོ་བོ་ཆེན་པོས་བཀྲིས་པའི་ལས་སོ། །བློ་བཟང་པོ་ཉིད་ཉམས་པར་བྱེད་པར་འདོད་ན། ནིམ་པའི་ཤིང་གིས་མེ་སྦར་ནས་ནིམ་པའི་ལོ་མ་དང་། དུར་ཁྲོད་ཀྱི་ཐལ་བ་ཕན་ཚུན་བསྲེས་པས་
[163a.3]སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག །སྐད་ཅིག་ལ་ཉམས་པར་འགྱུར་རོ། །དེ་ནས་ལྐུགས་པར་བྱེད་པར་འདོད་ན། ཀ་ས་མ་ཡའི་གཟུགས་བརྙན་བྱས་ནས་ཟངས་ཀྱི་ཕུར་བུ་ལ་བརྒྱད་བརྒྱ་བཟླས་ཏེ་དགྲ་བོ་ཡིད་ལ་བྱས་ནས་ཁ་ལ་ཕུར་བུ་གདབ་པར་བྱའོ། །ལྐུགས་
[163a.4]པར་འགྱུར་རོ། །ཕུར་བུ་བཏོན་ན་ཐར་རོ། །མངོན་སྤྱོད་ཅན་རྫོགས་སོ།། །།མ་བསྒྲུབས་པར་ལས་རྣམས་འབྱུང་སྟེ། སོ་ཤིང་ལ་ལན་བདུན་བཟླས་ནས་བཟའ་བར་བྱའོ། །མ་བླངས་པར་བཟའ་བ་རྙེད་དོ། །བརྒྱད་བརྒྱར་བཟླས་ནས་མགོ་བོ་ལ་བྱུགས་པས་སྐྱེ་
[163a.5]བོ་ཐམས་ཅད་དགའ་བར་འགྱུར་རོ། །གོས་ལ་ལན་བདུན་མངོན་པར་བསྔགས་ནས་གོན་ན་སྐལ་བ་བཟང་པོར་འགྱུར་རོ། །མིག་སྨན་ལ་མངོན་པར་བསྔགས་ནས་མིག་ལ་བསྐུས་ན་ཁྲོ་བས་དཀྲིས་པ་རྣམས་ཀྱིས་མཐོང་ན་དགའ་བར་འགྱུར་རོ། །ལམ་དུ་ཟློས་བཞིན་པར་སོང་
[163a.6]མ་ཆོམ་རྐུན་རྣམས་ཀྱིས་འཇོམས་མི་ནུས་སོ། །སོར་མོ་ལ་ལན་བདུན་བཟླས་པས་མཆེ་བ་ཅན་ཐམས་ཅད་རེངས་པར་འགྱུར་རོ། །གསེག་མ་ལ་བརྒྱད་བརྒྱར་བཟླས་ནས་ཆུ་ལ་གཏོར་ན་ཆུ་ལ་རྒྱུ་བ་ཐམས་ཅད་རེངས་པར་བྱེད་པར་འགྱུར་རོ། །བཅིངས་པ་ལམ་འགག་པ་ལ་བཟླས་
[163a.7]ན་ཐར་རོ། །ཀ་ར་བཱི་རའི་ལྕུག་མ་ལ་ལན་བདུན་བཟླས་པས་དཀྱིལ་འཁོར་དུ་ཉེ་བར་བྱུགས་ནས་ས་ལ་མཚོན་ཆ་སྦྱིན་པར་བྱའོ། །གང་དུ་འདོད་པ་དེར་འཕོ་བར་བྱེད་དོ། །ཁྱོར་བའི་ཆུ་ལ་བསྔགས་ནས་སྟེང་དུ་གཏོར་བར་བྱ་སྟེ་དུས་མ་ཡིན་པའི་ཆར་རེངས་པར་བྱེད་དོ། །ཐལ་བ་ལ་བརྒྱད་
[163b]
[163b.1]བརྒྱར་བཟླས་ན་ཐལ་པ་འདེབས་པར་འགྱུར་རོ། །ལྕགས་ཀྱི་ཕྱེ་མ་རྡོའི་ར་བར་འགྱུར་རོ། །སྒྲོན་མ་གསུམ་གྱིས་མར་མེའི་ར་བར་འགྱུར་རོ། །བིལ་བའི་འདབ་མས་བིལ་བའི་ར་བར་འགྱུར་རོ། །བརྒྱད་བརྒྱར་བཟླས་པའི་ཆུས་ཆུའི་ར་བར་འགྱུར་རོ། །མདོར་བསྡུས་ན་བཅོམ་
[163b.2]ལྡན་འདས་གཙུག་ཏོར་གྱི་རྒྱལ་པོ་རྟོག་པ་གཞན་གྱི་ཆོ་གས་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་ལས་བྱེད་དོ། །རིག་པ་བསྒྲུབས་པ་ལས་མཚམས་མེད་པ་ལས་གྲོལ་ནས་བྱང་ཆུབ་ཀྱི་སེམས་རྙེད་དོ། །ཨོྃ་སརྦ་ཏ་ཐཱ་ག་ཏ་ཨུཥྞི་ཥ། ཨ་ནཱ་བ་ལོ་ཀི་ཏེ་མུརྡྷ་ནི་ཏེ་ཛོ་རཱ་ཤི་ཧཱུྃ། ཛྭཱ་ལ་ཛྭཱ་ལ། 
[163b.3]དྷ་ཀ་དྷ་ཀ །ད་ར་བི་དར། ཚིནྡ་ཚིནྡ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། གཟི་བརྗིད་དང་ཕུང་པོར་རྣམ་པར་བཤད་དེ། འདབ་མ་ཆུང་ངུའི་རྒྱབ་ཏུ་གནས་པར་བྱའོ་ཞེས་པ་དེ་བཞིན་གཤེགས་པའི་གཙུག་ཏོར་གྱི་རྒྱུད་ཆུང་དུ་ལས་བྲིས་པ་འདབ་མ་སོ་སོ་ལ་རྫོགས་པར་བྱ་བའི་ཕྱིར། གཞོན་
[163b.4]ནུ་མས་བཀལ་བའི་སྲད་བུ་ལ་རས་བྱེད་དུ་བཅུག་ནས་སམ། ཡང་ན་དཔའ་བོའི་རིན་གྱིས་ཉོས་པ་སྟེ་ཇི་ལྟར་རྙེད་པའི་རས་ཁ་ཚར་མ་བཅད་པ་སྐྲ་དང་བྲལ་བ་ལ་རི་མོ་མཁན་གསོ་སྦྱོང་ཅན་དབང་པོ་མ་ཚང་བ་མིན་པས་ཁ་ཤར་དུ་ཕྱོགས་པས་རས་རྣམས་འཁྲུལ་འཁོར་ལ་བཞག་སྟེ། 
[163b.5]དེའི་མདུན་དུ་སངས་རྒྱས་དང་བྱང་ཆུབ་སེམས་དཔའ་ལ་སོགས་པ་ཐམས་ཅད་དང་། ཁྱད་པར་དུ་བཅོམ་ལྡན་འདས་མ་འཕགས་མ་སྒྲོལ་མ་སྤྱན་དྲང་བར་བྱས་ནས། དེ་ནས་ཨརྒའི་ཤིང་གིས་མེ་རབ་ཏུ་སྦར་ནས་ཡུངས་ཀར་དཀར་པོ་ལ་མར་གྱིས་བཏགས་པ་རལ་པ་གཅིག་མའི་
[163b.6]སྙིང་པོས་རས་རིས་ཀྱི་སྤྱན་སྔར་ཁྲུ་བཞི་པའི་ཚད་ཀྱི་དཀྱིལ་འཁོར་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །རས་རིས་འདྲི་བཞིན་པ་ན་བགེགས་མེད་པར་འགྱུར་རོ། །དེ་ནས་ཚེས་གྲངས་དང་། བྱེད་པ་དང་། རྒྱུ་སྐར་དང་། ཡུད་ཙམ་དགེ་བ་ལ་སྣོད་སར་པར་བཞག་པ་ཁ་
[163b.7]དོག་མ་འདྲེས་པ་ཤིན་ཏུ་སོ་སོར་བཏགས་པའི་ཁ་དོག་གི་ཆུས་སྦྱར་ནས་བ་ལང་གི་སྤུའི་པིར་གྱིས་བཅོམ་ལྡན་འདས་བྱང་ཆུབ་ཀྱི་ཤིང་ནི་སྣ་ཚོགས་པའི་གནས་རབ་ཏུ་བསྔགས་པ། བྱའི་ཚོགས་སྐད་འབྱིན་པ། དཔག་བསམ་གྱི་ཤིང་དང་མཚུངས་པ་བྱའོ། །དེ་བཞིན་གཤེགས་པ་འོད་དཔག་
[164a]
[164a.1]མེད་འདྲིར་གཞུག་པར་བྱའོ། །ཆོས་སྟོན་པར་མཛད་བཞིན་པ། སྐྱིལ་མོ་ཀྲུང་གིས་ཉེ་བར་བཞུགས་པ། སྐྱེས་བུ་ཆེན་པོའི་མཚན་གྱིས་བརྒྱན་པའི་སྐུ། མཛེས་པར་སྣང་བཞིན་པའི་ལུས། གཙུག་ཏོར་ནས་འོད་ཟེར་ཆེན་པོ་གསེར་གྱི་ཁ་དོག་ཅན་འཕྲོ་བ། པདྨ་དཀར་
[164a.2]པོ་ལ་བཞུགས་པ་འདྲིར་གཞུག་པར་བྱའོ། །བཅོམ་ལྡན་འདས་ཀྱི་གཡོན་གྱི་གཞོགས་སུ་དཀར་པོ་རྒྱན་གྱིས་རྣམ་པར་བརྒྱན་པ། ཁ་དོག་ལྔ་པའི་གོས་ཀྱི་སྟོད་གཡོགས་པ་གོས་པ། ཕྱག་ན་རྔ་ཡབ་ཐོགས་པའོ། །གཞན་དུ་རྒྱུ་སྐར་མེ་བཞི་ལ་འཕགས་པ་དྲི་མ་མེད་པ་འགྲོ་བ་
[164a.3]ཞེས་བྱ་བའི་བྱང་ཆུབ་སེམས་དཔའ་འདྲིར་གཞུག་པར་བྱ་སྟེ། བཅོམ་ལྡན་འདས་ཀྱི་གཡས་ཕྱོགས་སུ་ཐམས་ཅད་དཀར་པོ་གསེར་གྱི་རྒྱན་གྱིས་བརྒྱན་པ། རལ་པའི་ཚོགས་དང་། ཕྱག་ན་རིལ་པ་སྤྱི་བླུགས་དང་། དབྱུག་གུའི་ཤིང་བསྣམས་པ། མཆོད་ཕྱིར་ཐོགས་པ་ཕྲག་པ་
[164a.4]ལ་འཕྱང་བ། གོས་དཀར་པོ་བགོས་པ། མཆོག་ཏུ་སྐྱེས་པ། སྒྲུབ་པ་པོའི་སྟེང་དུ་ཕྱག་བརྐྱང་བ། ཕྱག་བཞི་པ། བདེ་བར་གཤེགས་པའི་མཐོ་གང་གི་ཚད་ལ་འཕགས་པ་དྲི་མ་མེད་པར་འགྲོ་བ་ཅུང་ཟད་མངོན་པར་ལྟགས་པའོ། །བཅོམ་ལྡན་འདས་ལས་ཅུང་ཟད་དམན་
[164a.5]པའི་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱའོ། །དེའི་གཡས་ཀྱི་གཞོགས་སུ་པྲི་ཡང་ཀུ་ལྟར་སྔོ་བསངས། གསེར་དང་རིན་པོ་ཆེས་རབ་ཏུ་གསལ་བར་བྱེད་པའི་ལུས་ཅན། ཅོད་པན་གྱིས་བརྒྱན་པ། རྣམ་པར་བཀྲ་བའི་གོས་བགོས་པ། རིན་པོ་ཆེའི་
[164a.6]སྟོད་གཡོགས་ཅན། ལུས་ཅུང་ཟད་འདུད་པ། བཅོམ་ལྡན་འདས་ལ་ལག་པ་ཁ་སྦྱོར་བྱས་པས་ཨུཏྤ་ལ་སྔོན་པོ་ཡོངས་སུ་བཟུང་བ་ཕྱག་མཆོག་ཏུ་སྐྱེས་པ་དང་པོར་བཅོམ་ལྡན་འདས་ལ་རྟོག་པར་བྱེད་བཞིན་པའི་སྒྲོལ་མ་འདྲིར་གཞུག་པར་བྱའོ། །དེའི་འོག་ཏུ་པདྨའི་མཚོ་བྱའོ། །དེ་ནས་
[164a.7]རྩ་བའི་པདྨ་ལ་བཅོམ་ལྡན་འདས་ཀྱི་གཡས་ཕྱོགས་སུ་འཕགས་པ་སྤྱན་རས་གཟིགས་དབང་ཕྱུག་བྱའོ། །གཡོན་དུ་འཕགས་པ་དྲི་མ་མེད་པར་འགྲོ་བའོ། །གཞན་དུ་བཅོམ་ལྡན་འདས་མ་སྒྲོལ་མའི་གཡས་སུ་ཀླུའི་རྒྱལ་པོ་མཐའ་ཡས་མགོ་བདུན་པ། ཕྱག་ན་པདྨའི་སྡོང་པོ་བསྣམས་
[164b]
[164b.1]པ། ཐམས་ཅད་དཀར་བ་རྣམ་པར་བཀྲ་བའི་གོས་དང་རྒྱན་ཐམས་ཅད་ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །གཡོན་དུ་ཀླུའི་རྒྱལ་པོ་རྒྱ་མཚོ་སྔོ་བསངས་ཕྱག་ན་པདྨའི་སྡོང་བུ་བསྣམས་པ། འདི་འདྲ་བ་འདྲིར་གཞུག་པར་བྱའོ། །བཅོམ་ལྡན་འདས་ཀྱི་
[164b.2]གཡས་ཀྱི་གཞོགས་སུ་རྩ་དང་ཉེ་བར་དཀར་མོ་རྒྱན་ཐམས་ཅད་ཀྱིས་རྣམ་པར་བརྒྱན་པ། རིན་པོ་ཆེའི་སྟོད་གཡོགས་ཅན་རིན་པོ་ཆེ་དང་། ཙངྒ་ཊ་ཀ་ཕྱག་ན་བསྣམས་པ། པུས་མོ་ས་ལ་བཙུགས་པའི་ལྷ་མོ་འདྲིར་གཞུག་པར་བྱའོ། །བཅོམ་ལྡན་འདས་མ་སྒྲོལ་མའི་
[164b.3]གཡས་ཀྱི་གཞོགས་སུ་རྩ་བ་དང་ཉེ་བར་འཁོད་པའི་ཐམས་ཅད་དཀར་མོ་གཞོན་ནུའི་གཟུགས་ཅན། རྒྱན་ཐམས་ཅད་ཀྱིས་རྣམ་པར་བརྒྱན་པ། ཐལ་མོ་ཁ་སྦྱར་དུ་བྱས་པ། བཅོམ་ལྡན་འདས་མ་དང་། བཅོམ་ལྡན་འདས་ལ་ངེས་པར་རྟོག་བཞིན་པའི་བདེ་ལྡན་འདྲིར་གཞུག་
[164b.4]པར་བྱའོ། །འཕགས་པ་སྤྱན་རས་གཟིགས་དབང་ཕྱུག་གི་ཞབས་ཀྱི་དྲུང་དུ་སྒྲུབ་པ་པོ་སྤྱན་རས་གཟིགས་དབང་ཕྱུག་ལ་ལྟ་བར་གྱུར་པ་གོས་དཀར་པོའི་སྟོད་གཡོགས་དང་། སྨད་གཡོགས་ཅན་དང་། དབྱིབས་དང་། རྣམ་པའི་ཁྱད་པར་ཇི་འདྲ་བ་པུས་མོ་གཉིས་བཙུགས་
[164b.5]པ་ལག་པ་སྤོས་ཕོར་ཐོགས་པ་བྱའོ། །ལྷའི་བུ་རྔ་བོ་ཆེ་རྡུང་བར་བྱེད་བཞིན་པ་བྱའོ། །སྤྲིན་ལས་གློག་དང་བཅས་པ་བྱའོ། །ཕྱོགས་བཞི་དང་ཕྱོགས་བྲལ་དུ་ཡང་བྱའོ། །གཡས་སུ་རས་རིས་ཀྱི་སྟེང་དུ་གནས་གཙང་མའི་རིས་ཀྱི་ལྷའི་བུ་མེ་ཏོག་འཐོར་བར་བྱེད་བཞིན་པ་འདྲིར་
[164b.6]གཞུག་པར་བྱའོ། །སྟེང་དུ་ཟླ་བ་དང་ཉི་མ་རྒྱན་ཐམས་ཅད་ཀྱིས་རྣམ་པར་བརྒྱན་པ་འདྲིར་གཞུག་པར་བྱའོ། །སྟེང་དུ་དུང་དང་རྔ་བོ་ཆེ་དག་གོ། །འཕགས་པ་སྤྱན་རས་གཟིགས་དབང་ཕྱུག་གི་གཡས་སུ་ནག་མོ་གསུས་པ་འཕྱང་བ། རྒྱན་ཐམས་ཅད་པ། མཆེ་བ་གཙིགས་པ། 
[164b.7]སྟག་གི་པགས་པའི་ཤམ་ཐབས་ཅན། གོ་ཞེས་བྱ་བའི་པགས་པས་དཀྲིས་པ། གཙུག་ཕུད་ལ་ཐོད་པའི་ཕྲེང་བ་འཕྱང་བ། རྡོ་བ་ལ་རབ་ཏུ་བཞུགས་པ། སྦྲུལ་གྱི་མཆོད་ཕྱིར་ཐོགས་པ། ཕྱག་བཞི་པ་གཡས་ཀྱི་ཕྱག་གིས་དགྲ་སྟ་ཡོངས་སུ་བསྣམས་པ། ཕྱག་གཡོན་པའི་དང་
[165a]
[165a.1]པོས་ཁྲག་གིས་ཡོངས་སུ་གང་བའི་སྣོད་དང་། ཕྱོགས་དང་ལྡན་པའི་ལུས་ལ་སྨིན་མ་དང་སྐྲར་ལྡན་པ། བཅོམ་ལྡན་འདས་ལ་ཐལ་མོ་སྦྱར་བ་བྱས་པ། སེན་མོ་རིང་པོ་ཅན་གླང་པོ་ཆེའི་པགས་པས་སྟོད་གཡོགས་པ། བྱང་ཆུབ་སེམས་དཔའ་ཆེན་པོའི་བཀའ་རབ་
[165a.2]ཏུ་ནོད་པར་བྱེད་བཞིན་པར་གྱུར་པའི་འཕགས་མ་སྒྲོལ་མའི་སྲིང་མོ་ཆེན་མོ་འདྲིར་གཞུག་པར་བྱའོ། །དེ་ལྟར་རས་རིས་འདྲིར་བཅུག་ནས་གཙང་མའི་ཕྱོགས་སུ་དག་པ་དང་། སྐྱོང་བ་དང་། ཚད་མ་ཉིད་ཀྱི་ཡན་ལག་རྣམ་པར་སྤངས་པ། རིན་པོ་ཆེ་དང་ཆུ་ཀླུང་གི་འགྲམ་མམ། གཞན་
[165a.3]དུ་ཡང་རུང་སྟེ་གཙང་མའི་གན་དུའོ། །དེ་ནས་དུ་བ་འཐུལ་བས་ནི་དབང་དུ་བྱེད་དོ། །གང་ཐབས་ཅིག་གསང་སྔགས་བྱེད་པ་དེའོ། །ལྷ་ཐམས་ཅད་གསལ་བར་བྱེད་པར་འདོད་པས་དཀར་པོའི་བརྒྱད་པ་ཡང་རུང་སྟེ། ལས་བརྩམ་པར་བྱའོ། །གཙང་མའི་སའི་ཕྱོགས་སུ་གཞུའི་
[165a.4]ཚད་ཀྱི་ཐང་ལ་ཡོངས་སུ་བྱུག་པར་བྱ་སྟེ། དེའི་དབུས་སུ་སོ་ཕག་གཞག་པར་བྱའོ། །ཕྱོགས་བཞི་རྣམས་སུ་ས་ལས་བྱུང་བའི་རྩ་བ་ནག་པོ་མེད་པའི་ཆུའི་བུམ་པ་བཞི་ལ་བརྒྱད་བརྒྱར་བསྔགས་པ་གཞག་པར་བྱའོ། །གཞོན་ནུ་མས་བཀལ་བའི་སྲད་བུ་ཚོན་སྣ་ལྔ་ལས་ལེགས་པར་
[165a.5]དཀྲིས་པའོ། །དྲི་ཞིམ་པའི་ཕྱེ་མས་དཀྱིལ་འཁོར་བྱས། ཕྱོགས་བཞིར་ཆང་དང་ཤ་མེད་པའི་གཏོར་མ་དབུལ་བར་བྱའོ། །དྲི་བཟང་བའི་མེ་ཏོག་གི་མཆོད་པ་བྱའོ། །གུ་གུལ་གྱི་བདུག་པ་དབུལ་ལོ། །ཟངས་ཀྱི་སྣོད་མར་གྱིས་བཀང་བ་གཞན་ནས་འགྲམ་གྱི་ཕྱེ་མ་རྣམས་ལ་ཉེ་
[165a.6]བར་གཞག་པར་བྱའོ། །ཤར་དུ་མངོན་པར་ཕྱོགས་པས་ཕྱི་རོལ་དུ་དཀྱིལ་འཁོར་དུ་རལ་པ་གཅིག་མ་ལ་མཆོད་པ་དང་། གཏོར་མ་དབུལ་བར་བྱའོ། །དེ་ནས་ཀུ་ཤ་ལྗང་ཁུ་བླངས་ནས་གོས་དཀར་པོ་གཅིག་འཆང་བར་བྱས་ཏེ། ཇི་སྲིད་དུ་རྐང་པ་གཉིས་ཀྱི་བར་དེ་སྲིད་དུ་བྱ་བ་
[165a.7]བར་བྱའོ། །དེ་ནས་མར་གྱི་སྣོད་ཀྱི་སྟེང་དུ་ཀུ་ཤ་དེས་དོར་བར་བྱའོ། །དེ་ནས་མར་ཆུང་དུ་དེ་ལ་གལ་ཏེ་དྲི་མ་དང་སེན་མོ་དང་སྐྲ་མཐོང་ན་གང་དང་གང་གཅིག་ཏུ་བྱའོ། །ཇི་སྲིད་དུ་རང་འདོད་པ་དང་སྨྲ་བ་ལྷག་པར་སྐྱེས་ཀྱི་བར་དུའོ། །དེ་ནས་བུམ་པ་རེ་རེ་བླངས་ཏེ་ཟློས་བཞིན་པས་
[165b]
[165b.1]གཞག་པར་བྱའོ། །སྦྱངས་པའི་སྣོད་ངེས་པར་གནས་པ་བྱས་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱེད་དུ་གཞུག་གོ། །འདི་ལ་ཡང་འདིའི་སྐུ་མཉེ་སྦྱིན་པར་བྱའོ། །པྲི་ཡང་ཀུ་དང་། ནཱ་ག་གེ་སར་དང་། སྦྲང་རྩི་ཅན་དང་། ཏུ་རུཥྐ་རྣམས་
[165b.2]གཅིག་ཏུ་བྱས་ནས་ལན་བདུན་མངོན་པར་བསྔགས་པ་བྱས་ཏེ་བསྐུ་བར་བྱའོ། །བའི་མར་དང་བསྲེས་པའི་བཟའ་བ་མཆོག་བཟའ་བར་བྱའོ། །ནད་མེད་པར་འགྱུར་རོ། །གཞོན་ནུ་མས་བཀལ་བའི་སྲད་བུ་སྔོན་པོར་བཙོས་པ་ལ་ལན་བདུན་མངོན་པར་བསྔགས་པར་བྱས་ནས་
[165b.3]བཅིང་བར་བྱ་སྟེ་མིག་གི་ནད་ཞིའོ། །མགྲིན་པ་ལ་བཅིངས་ན་སྐྱུགས་པ་སེལ་བར་བྱེད་དོ། །སྲད་བུ་འདི་ཉིད་ཀྱི་རས་ཡུག་འཐག་ཏུ་གཞུག་པར་བྱའོ། །སྟོང་ཕྲག་བརྒྱད་དུ་མངོན་པར་བསྔགས་པ་གྱད་ཀྱི་ལུས་ལ་བཅིང་བར་བྱ་སྟེ། གཡུལ་དུ་གཞན་གྱིས་མི་ཐུབ་པར་
[165b.4]འགྱུར་རོ། །ཁྲུ་བཞི་པའི་ཚད་ཀྱི་དཀྱིལ་འཁོར་ཉེ་བར་བྱུགས་ཏེ་བཅོམ་ལྡན་འདས་མ་ལ་དྲི་བཟང་པོའི་མེ་ཏོག་གིས་མཆོད་པ་བྱས་ནས་བའི་མར་གྱི་སྒྲོན་མེ་དབུལ་བར་བྱའོ། །དེ་ནས་བྱང་ཆུབ་ཤིང་གི་མེ་སྦར་ནས་ཀུ་ཤའི་ཁྲེས་ལ་ཉེ་བར་འདུག་པས་ལན་བདུན་མངོན་པར་
[165b.5]བསྔགས་པའི་སྲ་རྩི་པོག་གིས་སྲེག་བླུགས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་བདུན་ལ་གང་འདོད་པ་དེའི་ནད་ཡུན་རིང་པོར་ཉེ་བར་ཞི་བར་བྱེད་དོ། །བགེགས་ཐམས་ཅད་ཉེ་བར་ཞི་བར་བྱེད་པར་འདོད་པ་རྒྱ་མཚོར་འགྲོ་བའི་ཆུ་ཀླུང་གི་འགྲམ་གཅིག་
[165b.6]གིས་བླངས་ནས་རྣམ་པ་སྣ་ཚོགས་པའི་སེང་གེ་དང་། སྟག་གི་མདོག་ཅན་གྱི་བགེགས་རྣམས་ཉི་ཤུ་རྩ་གཅིག་ལྷག་པའི་བརྒྱ་བྱའོ། །དེ་ནས་ནག་པོའི་བརྒྱད་པ་ལ་མཚན་མོ་གསུམ་དུ་སྨྱུང་བར་གནས་པས་གཙང་མའི་ཕྱོགས་སུ་ཁྲག་སྒྲུབ་པར་བྱེད་པ་ཉེ་བར་ཐོགས་ཏེ་ལས་
[165b.7]བརྩམ་པར་བྱའོ། །དེའི་འོག་ཏུ་ཕྱོགས་བཞིན་རྒྱ་སྐྱེགས་ཀྱི་ལོ་མ་ལ་འདུག་པའི་བགེགས་རྣམས་གཞག་པར་བྱའོ། །བགེགས་རྣམས་ཀྱི་དབུས་སུ་བགེགས་ཆེན་པོ་ལོག་པར་འདྲེན་པ་གཞག་པར་བྱའོ། །ལན་ཅིག་མངོན་པར་བསྔགས་པའི་ཚོན་སྣ་ལྔའི་ཕྱེ་མ་དེ་རྣམས་ཀྱིས་
[166a]
[166a.1]ཐོག་མར་དཀྱིལ་འཁོར་བདུན་བྱའོ། །མེ་ཏོག་དམར་པོ་དང་དྲི་དམར་པོས་མངོན་པར་མཆོད་པར་བྱའོ། །ཕྱོགས་བཞིར་མར་གྱི་མར་མེ་དབུལ་བར་བྱའོ། །རྒྱ་སྐྱེགས་ཀྱི་ཁུ་བ་ཕྱོགས་བཞིར་གཏོར་བར་བྱའོ། །དེ་ནས་བཅོམ་ལྡན་འདས་མ་སྟོང་ཕྲག་བརྒྱད་
[166a.2]དུ་མངོན་པར་བསྔགས་པའམ་བརྒྱད་བརྒྱར་མངོན་པར་བསྔགས་པའི་སྲེད་བུ་དམར་པོས་བགེགས་ཐམས་ཅད་ལ་གཡས་སྐོར་དུ་དཀྲི་བར་བྱའོ། །དེ་ནས་བགེགས་ཀྱི་རྒྱལ་པོ་ཆེན་པོ་བཅིང་བར་བྱ་སྟེ། དེ་རྣམས་ཀྱི་དབུས་སུ་ཨུ་དུམ་བཱ་རའི་ཡམ་ཤིང་གིས་མེ་རབ་ཏུ་སྦར་ནས་བགེགས་
[166a.3]བཅིང་བར་བྱའོ། །ཞེས་བརྗོད་ནས་སྭཱ་ཧཱའི་ཡི་གེས་བེའུའི་ལྕི་བ་ལ་ཞོ་དང་སྦྲང་རྩི་དང་མར་གྱིས་བཏགས་པའི་མཚན་མོ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དེ་ནས་སྒྲུབ་པ་པོ་དེའི་བགེགས་དང་ལོག་པར་འདྲེན་པ་ཐམས་ཅད་བཅིང་བར་འགྱུར་རོ། །རིག་པ་ཐམས་ཅད་སྒྲུབ་པར་
[166a.4]བྱེད་བཞིན་པ་ན་བགེགས་མེད་པར་འགྱུར་རོ། །དེ་རྣམས་ནི་དེ་རྣམས་ཀྱིས་བྱ་བས་བས་ལོག་པར་འདྲེན་པ་ཆེན་པོ་གཅིག་ཏུ་བཞག་ནས་བགེགས་རྣམས་ཐམས་ཅད་ལ་མེ་ཏོག་ཐམས་ཅད་དབུལ་ལོ། །སྲུང་བ་ཐམས་ཅད་ཀྱང་ངོ་། །བདུག་པ་ནི་ལོག་འདྲེན་ཆེན་པོ་རྣམས་ལ་
[166a.5]ཀ་ར་བཱི་ར་དམར་པོ་དང་། ཙནྡན་དམར་པོ་དབུལ་ལོ། །གེགས་ཐམས་ཅད་དང་། ཉེ་བར་འཚེ་བ་ཐམས་ཅད་ལ་མཆོད་ཡོན་དབུལ་ལོ། །ལོག་པར་འདྲེན་པ་དང་བཅས་པ་ལ་གུ་གུལ་དང་མར་བསྲེས་པས་མཆོད་ཡོན་དབུལ་ལོ། །དེ་ནས་ལྟེ་བའི་ཚད་དུ་དོང་བརྐོ་བར་བྱའོ། །
[166a.6]དེ་སོ་སོ་སོ་སོར་བཅུག་ནས་སླར་ཡངས་པའི་སར་བྱའོ། །དེ་ལྟར་རིག་པ་འཛིན་པའི་བགེགས་ཐམས་ཅད་མེད་པར་འགྱུར་རོ། །རིང་བསྲེལ་དང་བཅས་པའི་མཆོད་རྟེན་དུས་ལ་མ་ལྷུང་བའི་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་དྲི་དང་མེ་ཏོག་ལ་སོགས་པ་རྣམས་ཀྱིས་མཆོད་པ་བྱས་
[166a.7]ནས། ཨུ་དུམ་བཱ་རའི་ཡམ་ཤིང་གིས་མེ་རབ་ཏུ་སྦར་ཏེ་ཚངས་པའི་ཡམ་ཤིང་གིས་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་གྱིས་ཤིག །ཉི་མ་བརྒྱ་ཕྲག་གཅིག་གམ། ཉི་མ་བརྒྱ་ཕྲག་གཉིས་སུ་ཙཱ་རུ་བཟའ་བས་ཡིད་གཞུངས་པར་འགྱུར་རོ། །ཁྲུ་བཞིའི་ཚད་ཀྱིས་དཀྱིལ་འཁོར་
[166b]
[166b.1]ཉེ་བར་བྱུགས་ཏེ་འོ་མ་ཅན་གྱི་ཡམ་ཤིང་གིས་མེ་རབ་ཏུ་སྦར་ནས་འོ་མའི་སྦྱིན་སྲེག་གྱིས་ཤིག །བྲམ་ཟེ་དབང་དུ་འགྱུར་རོ། །ཙཱ་རུའི་སྲེག་བླུགས་གྱིས་ཤིག །རྒྱལ་རིགས་དབང་དུ་འགྱུར་རོ། །ཞོའི་སྲེག་བླུགས་གྱིས་ཤིག །རྗེ་རིགས་དབང་དུ་འགྱུར་རོ། །ནས་ཀྱི་སྲེག་
[166b.2]བླུགས་གྱིས་ཤིག །དམངས་རིགས་དབང་དུ་འགྱུར་རོ། །ཐམས་ཅད་དུ་བསྒྲུབ་བྱ་སྒྲུབ་པའི་དོན་དུ་ཉི་མ་བརྒྱ་ཕྲག་གཅིག་གོ། །དགྲ་ལ་བལྟས་ནས་བཟླས་པར་བྱ་སྟེ་རེངས་པར་འགྱུར་རོ། །མ་ཤ་ཀའི་ཡམ་ཤིང་ཞོ་དང་སྦྲང་རྩི་དང་མར་གྱིས་བཏགས་པ་རྣམས་ཐུན་གསུམ་
[166b.3]དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །གང་ལ་བལྟས་ནས་བཟླས་པ་དེ་ལས་སུ་མི་རུང་བར་འགྱུར་རོ། །ཆུ་ལ་ལན་བདུན་མངོན་པར་བསྔགས་པས་དུག་ཐམས་ཅད་སེལ་བར་བྱེད་དོ། །དུག་ཐམས་ཅད་ལ་འདོད་པས་བྱ་བ་པར་བྱའོ། །ཞུ་མཁན་གྱི་རིལ་བུ་ལ་ལན་བདུན་
[166b.4]མངོན་པར་བསྔགས་ནས་མིག་དག་པར་བྱ་སྟེ། མིག་ནད་ཉེ་བར་ཞི་བར་བྱེད་དོ། །བྱིས་པ་གདོན་གྱིས་ཟིན་པ་ལ་སྲད་བུ་ལ་ལན་བདུན་མངོན་པར་བསྔགས་པ་བྱས་ནས་བཅིང་བར་བྱ་སྟེ། གྲོལ་བར་བྱེད་དོ། །ནད་པ་ལ་བཅིང་བར་བྱ་སྟེ། གདོན་ཐམས་ཅད་མཐུ་མེད་པར་འགྱུར་
[166b.5]རོ། །ཐལ་བ་ལ་ལན་བདུན་བཟླས་པས་དཀྱིལ་འཁོར་བཅིང་བའོ། །བུ་མ་ཐོན་པ་ལ་ཏིལ་མར་ལ་ཡོངས་སུ་བཟླས་ནས་སྦྱིན་པར་བྱ་སྟེ་བདེ་བར་བཙའ་བར་འགྱུར་རོ། །རྨོངས་པ་མངལ་གྱི་དུས་ཚོད་ལ་བཟླས་པ་ལ་ཁྲུས་བྱས་ནས་རྒྱུད་མཚུངས་པའི་མར་ལ་ལན་བདུན་མངོན་པར་
[166b.6]བསྔགས་པར་བྱས་ནས་བཏུང་བར་སྦྱིན་ནོ། །བཟའ་བ་མཆོག་དང་ལྡན་པ་བཟའ་བར་བྱའོ། །བུ་སྐྱེ་བར་བྱེད་དོ། །དེ་ནས་བུ་མོ་མང་པོ་ཅན་གྱིས་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཐལ་བ་དེ་བུམ་པ་བཞི་ཆུས་ཀུན་ཏུ་བཀང་ནས་བརྒྱད་བརྒྱར་མངོན་པར་བསྔགས་པ་དཀྱིལ་
[166b.7]འཁོར་དུ་གསུམ་གཞག་པར་བྱའོ། །སྐལ་བ་བཟང་པོར་འགྱུར་རོ། །འདིའི་བུ་འཆི་བ་ཡང་མེད་དོ། །ཤུ་དག་ལ་བརྒྱད་བརྒྱར་མངོན་པར་བཟླས་ཏེ་ལག་པ་གཡོན་ལ་བཅིངས་ན་སྨྲ་བ་ཐམས་ཅད་ཀྱི་མཆོག་ཏུ་འགྱུར་རོ། །གཞན་གྱིས་མི་ཐུབ་པའི་མེ་ཏོག་ཐུན་གསུམ་དུ་སྟོང་
[167a]
[167a.1]ཕྲག་སྦྱིན་སྲེག་གྱིས་ཤིག །ཕྱོགས་གཅིག་ལ་གཡུལ་དུ་གཞན་གྱིས་མི་ཐུབ་པར་འགྱུར་རོ། །གཞོན་ནུ་མས་བཀལ་བའི་སྲད་བུ་ལ་བརྒྱད་བརྒྱར་མངོན་པར་བསྔགས་པ་བྱས་ནས་མདུད་པ་བདུན་བྱའོ། །ལག་པ་ལ་བཅིངས་ནས་བརྟན་པ་དང་གཡོ་བའི་དུག་
[167a.2]མཐུ་མེད་པར་འགྱུར་རོ། །དེ་ནས་མི་བཟད་པའི་སྦྲུལ་གྱི་མཆེ་བའི་དུག་ལ་སྭཱ་ཧཱའི་ཡི་གེའི་བར་དུ་ཁྱོར་བའི་ཆུ་བླངས་ནས་བརྒྱད་བརྒྱར་བ་སྔགས་ཏེ་བཏུང་བ་སྦྱིན་པར་བྱའོ། །དུག་ཉལ་བ་ཡང་སློང་བར་བྱེད་དོ། །དེ་ནས་མ་ལངས་ན་ཕྱོགས་བཞི་རྣམས་སུ་མངོན་པར་བསྔགས་པ་
[167a.3]བྱས་ཏེ་བཏུང་བ་སྦྱིན་པར་བྱའོ། །འཇོག་པོས་ཀྱང་མཆེ་བའི་དུག་སློང་བར་བྱེད་དོ། །སྟན་གནྟི་ཀ་ལ་ལན་བདུན་མངོན་པར་བསྔགས་པས་ལ་བྱུག་པ་སྦྱིན་པར་བྱའོ། །མ་བཅིངས་པར་ཡང་དེ་ཉིད་དུ་སྐམ་པར་བྱེད་དོ། །ཚོར་བ་མེད་པར་བྱེད་དོ། །ཡམས་ཀྱིས་ཉེ་བར་འཚེ་
[167a.4]བ་རྣམས་ལ་གྲོང་ངམ་གྲོང་ཁྱེར་གྱི་དབུས་སུ་མཚན་མོ་ཕྱེད་ནས་བ་ལང་གི་པགས་པའི་ཚད་ཀྱི་ཐང་ལ་ཉེ་བར་བྱུག་པ་བྱ་སྟེ། དཀར་གསུམ་གྱི་གཏོར་མ་བྱིན་ནས་དྲི་དང་མེ་ཏོག་ལག་པའི་གཏོར་མ་བྱིན་ཏེ་ལོ་མའི་ཤིང་གིས་མེ་རབ་ཏུ་སྦར་ནས་འོ་མའི་སྲེག་བླུགས་སྟོང་ཕྲག་བརྒྱད་
[167a.5]སྦྱིན་སྲེག་གྱིས་ཤིག །ཉི་མ་གསུམ་གྱི་གྲོང་གསུམ་གྱི་དང་། ཉི་མ་བདུན་གྱིས་ཁོང་བའི་ཡམས་ཉེ་བར་ཞི་བར་བྱེད་དོ། །དེ་ནས་ཉེ་བར་ཞི་བར་མ་གྱུར་ན་འདིར་ཉི་མ་བདུན་དུ་བད་ཀན་མཐར་བྱེད་ཀྱི་ཡམ་ཤིང་གིས་མེ་སྦར་ནས། ཨཀྵའི་ཏིལ་མར་གྱིས་བཏགས་པའི་འབྲས་
[167a.6]ཡོས་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་གསུམ་ལ་འཕྲལ་གྱི་ཡམས་ཉེ་བར་ཞི་བར་བྱེད་དོ། །ཐལ་བས་འགྲམ་བཅིངས་ཏེ་ཟློས་བཞིན་པས་གང་མཐོང་བ་དེ་དགའ་བར་འགྱུར་རོ། །གང་མ་བསྒྲུབས་པར་ཡང་བཅོམ་ལྡན་འདས་མ་འཕགས་མ་སྒྲོལ་མའི་རས་རིས་
[167a.7]ཀྱི་སྤྱན་སྔར་འགྱུར་རོ། །ཆོ་ག་གཞན་ནི་རིང་བསྲེལ་དང་བཅས་པའི་མཆོད་རྟེན་དུ་གཟུགས་བརྙན་གྱི་སྤྱན་སྔར་ཟླ་བ་ཉ་ལ་གཟུགས་བརྙན་ལ་དང་པོར་ནག་པོ་ཕྱོགས་ལ་མཆོད་པ་རྒྱ་ཆེན་པོ་བྱ་སྟེ། ཨརྒའི་ཡམ་ཤིང་གིས་མེ་སྦར་ནས་ཞོ་དང་སྦྲང་རྩི་དང་མར་གྱིས་བཏགས་པས་ཐུན་
[167b]
[167b.1]གསུམ་དུ་མཛུབ་མོའི་ཚད་ཀྱི་སྦྱིན་སྲེག་སྟོང་ཕྲག་བརྒྱད་ཇི་སྲིད་བཅོ་ལྔ་པའི་བར་དུ་གྱིས་ཤིག །དེ་ནས་གྲུབ་པར་འགྱུར་རོ། །དེ་ལྟ་བུའི་སྦྱོར་བས་སྟོང་ཕྲག་གསུམ་དུ་བཟླས་པར་བྱའོ། །སྟོང་ཕྲག་གསུམ་དུ་བཟླས་པ་བྱ་སྟེ་ལས་གཞན་རྣམས་སུ་འགྱུར་རོ། །འདིས་
[167b.2]སྔོན་དུ་བསྙེན་པ་བྱས་པས་གྲུབ་པར་འགྱུར་རོ། །དེ་ནས་རྒྱལ་པོའམ་རྒྱལ་པོའི་བློན་པོ་དབང་དུ་བྱེད་པར་འདོད་ན། བཅོམ་ལྡན་འདས་མ་ལ་མཆོད་པ་བྱས་ནས། བྱང་ཆུབ་ཤིང་གི་ཡམ་ཤིང་ལ་ཨིངྒུ་དའི་ཏིལ་མར་གྱིས་བཏགས་པ་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་
[167b.3]གྱིས་ཤིག །ཉི་མ་བདུན་ལ་དབང་དུ་འགྱུར་རོ། །ཆོ་ག་འདི་ཉིད་ཀྱིས་གྲུལ་བུམ་དབང་དུ་འགྱུར་རོ། །ཏིལ་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །འབྱུང་པོ་དབང་དུ་འགྱུར་རོ། །དུར་ཁྲོད་དུ་རོ་བསྲེགས་པའི་དུམ་བུ་ཅན་སྟོང་ཕྲག་བརྒྱད་སྦྱིན་སྲེག་གྱིས་
[167b.4]ཤིག །ཤ་ཟ་དབང་དུ་འགྱུར་རོ། །ཝ་ཊའི་ཤིང་གི་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་ཤིག །གནོད་སྦྱིན་དབང་དུ་འགྱུར་རོ། །བལ་གྱི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག །འོ་ཐུག་དང་། ཙཱ་རུ་དང་། ཏིལ་གྱི་ཐུག་པ་རྣམས་ཀྱི་སྦྱིན་སྲེག་གྱིས་
[167b.5]ཤིག །རིགས་བཞི་དབང་དུ་བྱེད་ཅིང་དབང་དུ་འགྱུར་རོ། །གུ་གུལ་གྱི་རིལ་བུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ལྷ་ཆེན་པོ་རྗེས་སུ་འབྲང་བའི་གདོན་དབང་དུ་འགྱུར་རོ། །མཚན་མོ་གཙང་མར་ལངས་ནས་སྟོང་ཕྲག་བརྒྱད་སྦྱིན་སྲེག་དང་བཟླས་པ་གྱིས་ཤིག །ཕྱོགས་
[167b.6]གཅིག་ལ་འཆིང་བ་ལས་གྲོལ་བར་འགྱུར་རོ། །ཟླ་བས་འཆིང་བ་ཆེན་པོ་ལས་གྲོལ་བར་བྱེད་དོ། །ཏིལ་དང་པིཎྡྱ་ཀའི་སྦྱིན་སྲེག་གིས་ཁྲོ་བ་ཉེ་བར་ཞི་བར་བྱེད་དོ། །ཡང་ན་ཏིལ་གྱི་སྦྱིན་སྲེག་གིས་སོ། །གོས་འདོད་པས་དཱུར་བའི་མྱུ་གུའི་སྦྱིན་སྲེག་གྱིས་ཤིག །གོས་ཟུང་
[167b.7]བརྒྱ་རྙེད་དོ། །ཐུན་མོང་བའི་སྐྱེས་བུ་དབང་དུ་བྱེད་པ་ལ་གོ་བེ་ཏྲཾ་གི་སྦྱིན་སྲེག་གྱིས་ཤིག །སྦྲང་བུམ་ཆུ་རིངས་ཀྱི་མཆུ་བཅིང་བ་ལ་སཱ་ལའི་འདབ་མའི་སྦྱིན་སྲེག་གྱིས་ཤིག །སྟག་གི་མཐུ་བཅིང་བ་ལ། གི་རི་ཀཪྞི་ཀའི་སྦྱིན་སྲེག་གྱིས་ཤིག །སེང་གེའི་མཆུ་བཅིང་བ་ལ་སིང་
[168a]
[168a.1]ཧ་ཀཪྞི་ཀའི་སྦྱིན་སྲེག་གྱིས་ཤིག །སྤྲུལ་རྣམས་ལ་ནཱ་ག་གེ་སར་གྱི་སྦྱིན་སྲེག་གྱིས་ཤིག །ཞི་བའི་དོན་དུ་སཱ་ལའི་ལོ་མ་དང་། འོ་མ་ཅན་གྱི་ཡམ་ཤིང་གིས་ཇི་ལྟར་མངོན་པར་འདོད་པའི་དོན་ཐམས་ཅད་ལ་ཞོ་དང་སྦྲང་རྩི་དང་མར་གྱིས་བཏགས་པ་ཐུན་གསུམ་དུ་
[168a.2]ཉི་མ་བདུན་ནམ་ཟླ་བ་ཕྱེད་དུ་སྦྱིན་སྲེག་བྱའོ། །སངས་རྒྱས་བཅོམ་ལྡན་འདས་ལུས་དང་བྱང་ཆུབ་སེམས་དཔའ་རྣམས་ལ་མཆོད་པ་བྱས་ནས་འབུམ་བཟླས་པར་བྱའོ། །མ་གྲུབ་པ་སྒྲུབ་པར་བྱེད་དོ། །གཞན་གྱིས་བསྒྲུབས་པ་ཡང་རྣམ་པར་འཇོམས་པར་བྱེད་དོ། །ཀླུ་ལ་
[168a.3]སོགས་པའི་གདོན་རྣམས་ལ་ཕྱོགས་བཅིང་བ་དང་། དཀྱིལ་འཁོར་བཅིང་བ་ལ་སོགས་པ་བཟླས་པ་ཉིད་ཀྱིས་བྱེད་དོ། །མཚན་མོ་བདུན་དུ་ཐུན་གསུམ་དུ་ཚེར་མའི་སྦྱིན་སྲེག་གྱིས་ཤིག །དགྲ་བཅོམ་པར་བྱེད་དོ། །ནིམ་པའི་ཡམ་ཤིང་ཚ་བའི་ཏིལ་མར་གྱིས་བཏགས་པ་
[168a.4]སྟོང་ཕྲག་བརྒྱད་སྦྱིན་སྲེག་གྱིས་ཤིག །མཚན་མོ་བདུན་གྱིས་སྐྱེ་བར་འགྱུར་རོ། །སྐྲ་ལས་ཁྱད་པར་དུ་ཕུང་བར་བྱེད་པ་ལ་ཨ་རིཥྚའི་ཡམ་ཤིང་སྟོང་ཕྲག་བརྒྱད་སྦྱིན་སྲེག་གྱིས་ཤིག །སྐྱེས་པའི་ཤ་དང་། སྨྱོ་བྱེད་ལ་རྟག་ཏུ་བཟླས་པར་བྱ་སྟེ། ཐམས་ཅད་ཕྱིར་ལྡོག་པར་
[168a.5]མི་འགྱུར་རོ། །གི་ཝང་ལ་ལན་ཉི་ཤུ་རྩ་གཅིག་ཡོངས་སུ་བཟླས་ནས་ཐིག་ལེ་བྱས་ཏེ་རྒྱལ་པོའི་སྒོ་རུ་དང་། ཤུ་དག་ལ་སྟོང་ཕྲག་བརྒྱད་མངོན་པར་བསྔགས་པར་བྱས་ནས། ལག་པ་ལ་བཅིངས་ནས། གང་བླངས་པ་དེ་རྙེད་དོ། །གདོན་འབྲོས་པར་བྱེད་པས་
[168a.6]མིའི་རུས་པ་བླངས་ནས། སོར་བརྒྱད་པའི་ཚད་བྱས་ནས་བརྒྱད་བརྒྱར་མངོན་པར་བསྔགས་པ་གདོན་གྱི་གནས་སུ་གདབ་པར་བྱ་སྟེ། གདོན་འབྲོས་པར་བྱེད་དོ། །མེ་ཏོག་དང་། དྲི་དང་། འབྲས་བུ་ལ་སོགས་པ་བརྒྱད་བརྒྱར་མངོན་པར་བསྔགས་པར་བྱས་ནས་གང་
[168a.7]བྱིན་པ་དེ་དབང་དུ་བྱེད་དོ། །རིག་པས་བགེགས་རྣམ་པར་གཞོམ་པའི་དོན་དུ་སེང་ལྡེང་གི་ཡམ་ཤིང་གི་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་གསུམ་ནས་བགེགས་མེད་པར་འགྱུར་རོ། །དེ་ལྟ་བུ་ལ་སོགས་པའི་ཐབས་ཐམས་ཅད་བྱེད་དོ། །ཐམས་ཅད་དུ་གསོ་སྦྱོང་ཅན་གྱིས་
[168b]
[168b.1]རས་རིས་ཀྱི་སྤྱན་སྔར་བསྒྲུབ་པར་བྱ་སྟེ། ཇི་ལྟ་བ་བཞིན་དུ་བརྗོད་པར་བྱའོ། །སྟོང་ཕྲག་བླངས་ནས། གཡས་ཀྱི་གཞོགས་སུ་བཞག་སྟེ། རེ་རེ་ལ་ལན་བདུན་མངོན་པར་བསྔགས་པ་བྱས་ནས་མེ་ལ་སྦྱིན་སྲེག་བྱའོ། །བར་སྐབས་འདིར་རས་རིས་རབ་ཏུ་འགུལ་
[168b.2]བར་བྱེད་པ་དང་། མར་མེའི་རྩེ་མོ་འཕེལ་བར་བྱེད་པ་དང་། ནམ་མཁའ་ལ་ལྷའི་རྔ་བོ་ཆེའི་སྒྲ་སྒྲོགས་པ་དང་། དྲི་ཞིམ་པོའི་རླུང་ལྡང་བ་དང་། ས་རབ་ཏུ་གཡོ་བའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཅན་བྱང་ཆུབ་སེམས་དཔའ་དང་། རིག་
[168b.3]པའི་ཚོགས་དུ་མས་ཡོངས་སུ་བསྐོར་བ། རིལ་བ་སྤྱི་བླུགས་དང་། དབྱུག་གུའི་ཤིང་། གཡང་གཞི་ནག་པོ་ཐོགས་པ། རལ་པའི་ཅོད་པན་འཕྱང་བ་འབྱོན་པར་བྱེད་དོ། །འཕགས་པ་སྤྱན་རས་གཟིགས་དབང་ཕྱུག་གི་སྐུ་ལས་འོད་ཟེར་བྱུང་སྟེ། རྣམ་པར་འཕྲོ་བའི་འོད་ཟེར་
[168b.4]དེ་རྣམས་ཀྱིས་སེམས་ཅན་དམྱལ་བ་དང་། དུད་འགྲོ་དང་། ཡི་དགས་ཐམས་ཅད་ཡུད་ཙམ་གྱིས་ཚོར་བ་ལས་ཉམས་སོ། །རང་ཉིད་ཐུགས་རྗེ་ཆེན་པོ་ཅན་སེམས་ཅན་ཐམས་ཅད་ལ་རྗེས་སུ་བརྩེ་བའི་འཕགས་པ་སྤྱན་རས་གཟིགས་དབང་ཕྱུག་མཐོང་བར་བྱེད་དོ། །སྒྲུབ་པ་
[168b.5]པོ་པུས་མོ་གཉིས་བཙུགས་པས་ཤར་དུ་བཞག་པའི་རྣམ་རྒྱལ་བུམ་པས་མཆོད་ཡོན་དབུལ་ལོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་གསུངས་པ། མཆོག་ཅི་འདོད་པ་དེ་སྦྱིན་པར་བྱེད་དོ། །གང་བླངས་པ་དེ་རྙེད་དོ། །རིག་པ་འཛིན་པའི་འཁོར་ལོས་སྒྱུར་
[168b.6]བ་ཉིད་དང་། རྒྱལ་སྲིད་ཆེན་པོ་དང་། ཚེ་རིང་པོ་ཉིད་དང་། ཐོས་པ་འཛིན་པ་ཉིད་དམ། ལུས་ལ་དབང་པོ་མ་ཚང་བ་མེད་པ་ཉིད་དང་། གསོ་དཀའ་བའི་ནད་འཇོམས་པའམ། གཏེར་འཕོ་བར་བྱེད་པ་དང་། ཕུག་ཏུ་འཇུག་པར་བྱེད་པའམ། རིག་པ་ཐམས་ཅད་ཀྱི་དངོས་
[168b.7]གྲུབ་བམ། མི་སྣང་བ་ཉིད་དང་། ས་ཆེན་པོའི་དབང་ཕྱུག་གམ། གང་བླངས་པ་དེ་རྙེད་དོ། །འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་གང་འདོད་པ་དེར་ཡང་འགྲོའོ། །འདིས་ཚེ་བསྐལ་པར་འགྱུར་རོ། །དེའི་ཚེ་བཅོམ་ལྡན་འདས་མ་སྒྲུབ་པར་བྱེད་
[169a]
[169a.1]པ་ནི་རིག་པ་ཐམས་ཅད་ཀྱི་འཁོར་ལོས་སྒྱུར་བ་ཉིད་དང་། མང་དུ་འདོད་པ་དང་། ཐོགས་པ་མེད་པ་དང་། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མི་འམ་ཅི་ཐམས་ཅད་ཀྱིས་མངོན་པར་འདོད་པ་སྒྲུབ་
[169a.2]པ་བདུན་པ་ལ་མཚམས་མེད་པ་བྱེད་པས་ཀྱང་འགྲུབ་པར་འགྱུར་རོ། །ཞེས་པ་དེ་ལྟ་བུ་ཁོ་ནས་ཀུན་ཏུ་རྟོགས་པར་བྱའོ། །ཞེས་པ་སྒྲུབ་པ་ཆེན་པོ་དང་པོའི་ཆོ་ག་བཅོམ་ལྡན་འདས་མ་འཕགས་མ་སྒྲོལ་མའི་རྩ་བ་དང་པོ་ལས་བཏུས་པ་རྫོགས་སོ།། །།རས་རིས་
[169a.3]ཀྱི་ཞལ་ཤར་དུ་ཕྱོགས་པར་བཞག་ནས་དེ་ནས་ཆོ་འཕྲུལ་གྱི་ཕྱོགས་ཀྱི་དཀར་པོའི་བརྒྱད་པའམ། ཆོ་འཕྲུལ་གྱི་ཕྱོགས་བཅུ་པ་ལ་ལས་བརྩམ་པར་བྱ་སྟེ། ལོ་མ་དང་། ནས་ཟན་དང་། མེ་ཏོག་དང་། འབྲས་བུ་དང་། ཙཱ་རུ་དང་། འདམ་པ་དང་། ཞོ་དང་། འོ་མ་དང་། 
[169a.4]ཕྱེ་དང་། དྲི་ཟའི་བཟའ་བའམ། སློང་མོ་བསླངས་པའི་བཟའ་བས་ཀྱང་རུང་སྟེ། གསོ་སྦྱོང་ཅན་གྱིས་བྱམས་པ་དང་། སྙིང་རྗེ་ཆེན་པོ་དང་ལྡན་པས་བྱང་ཆུབ་མཆོག་ཏུ་སེམས་བསྐྱེད་དེ། སེམས་ཅན་རྣམས་ཀྱི་དོན་རྗེས་སུ་བསམས་ནས་ཉི་མ་སོ་སོར་འཕེལ་བཞིན་
[169a.5]པའི་མཆོད་པ་བྱེད་ཅིང་ཀུ་ཤ་བཏིང་བའི་མལ་སྟན་ལ་ཁྲུས་ལན་གསུམ་དུ་བྱེད་ཅིང་གོས་ལན་གསུམ་དུ་བརྗེས་ཏེ་ཀུ་ཤའི་ཁྲེས་ལ་ཉེ་བར་འདུག་ནས། ཉི་མ་རེ་རེ་ལ་ཇི་ལྟར་འབྱོར་པས་འཕེལ་བར་བྱེད་བཞིན་པས་སློང་མོ་བཟའ་བར་བྱའོ། །རྐང་པ་གཡོན་པས་བགྲོད་པ་ལ་
[169a.6]སོགས་པ་བྱེད་ཅིང་འབུམ་ཕྲག་བཅུ་དྲུག་བཟླས་པར་བྱའོ། །དེ་ལྟར་སྔོན་དུ་བསྙེན་པ་བྱས་པས་དཀར་པོའི་བརྒྱད་པའམ་བཅུ་བཞི་པ་ལ་སྒྲུབ་པ་བརྩམ་པར་བྱ་སྟེ། དགེ་སློང་གི་དགེ་འདུན་འདྲ་བ་རྣམས་ཀྱིས་བཙལ་བར་བྱའོ། །དེ་ནས་རས་རིས་ཀྱི་ཕྱོགས་བཞིར་ས་ལས་བྱུང་བ་
[169a.7]བུམ་པ་རྩ་བ་དང་ནག་པོ་མེད་པ་བཞི་བཅུ་དང་བཅས་པ། ཨ་མྲའི་ཡལ་འདབ་ཀྱིས་ཁ་བཀབ་པ། ས་བོན་ཐམས་ཅད་ཀྱིས་ཡོངས་སུ་བཀང་བའི་བུམ་པ་གཞག་པར་བྱའོ། །རས་རིས་ཀྱི་སྤྱན་སྔར་ཁྲུ་བཞི་པའི་ཚད་ལ་ཟངས་དང་གསེར་དང་དངུལ་ལས་བྱུང་པའམ། ས་ལས་བྱུང་བའི་བུམ་
[169b]
[169b.1]པ་ཆེན་པོ་རྣམ་པ་སྣ་ཚོགས་པའི་འདབ་མ་དང་འཁྲི་ཤིང་གིས་སྤྲས་པ་དག་པའི་ཆུས་ཡོངས་སུ་གང་བ་སྨྲ་བ་ཐམས་ཅད་དང་། སྨན་ཐམས་ཅད་དང་། རོ་དང་། དྲི་དང་། རིན་པོ་ཆེའི་སྙིང་པོ་མེ་ཏོག་གི་ཕོན་པོས་ཁ་བཏབ་པ་དུ་གུ་ལའི་རས་མཉམས་པས་མགྲིན་པ་བཅིངས་
[169b.2]པ་རྣམ་པར་རྒྱལ་བ་ཞེས་བྱ་བའི་བུམ་པ་གཞག་པར་བྱའོ། །རས་རིས་ཀྱི་གཡོན་གྱི་གཞོགས་ན་གནས་པའི་བཅོམ་ལྡན་འདས་མ་ཤེས་རབ་ཀྱི་ཕ་རོལ་ཏུ་ཕྱིན་མ་གཞག་པར་བྱའོ། །དེ་ནས་དྲི་ཞིམ་པོའི་མེ་ཏོག་གི་ཕྲེང་བ་བཅུ་དྲུག་རས་རིས་ལ་དབུལ་བར་བྱའོ། །མདུན་དུ་དྲི་
[169b.3]བཟང་པོའི་ཙནྡན་གྱི་ཆུས་ཡོངས་སུ་བཀང་བ་དང་། འོ་མས་བཀང་བའི་བརྒྱད་པོ་དེ་རྣམས་སོ། །བའི་མར་གྱི་མར་མེ་བརྒྱད་དབུལ་བར་བྱའོ། །ཙཱ་རུ་དང་། འོ་ཐུག་དང་། ཏིལ་གྱི་ཐུག་པ་དང་། ཟན་དྲོན་དང་། པཎྜ་ཀ་དང་། བཅའ་བར་བྱ་བ་རྣམས་ཀྱིས་ཁམ་
[169b.4]ཕོར་བཀང་ནས་རས་རིས་ཀྱི་ཕྱོགས་བཞིར་དབུལ་བར་བྱའོ། །ཐམས་ཅད་དུ་རས་རིས་ལ་བྲིས་པའི་ལྷ་རྣམས་ལ་དཀར་གསུམ་གྱི་གཏོར་མ་དང་། ལྷ་བཤོས་དང་། ཕྱི་རོལ་དུ་གཏོར་མ་དབུལ་པར་བྱའོ། །དེ་ནས་འབྲུ་ཐམས་ཅད་དང་། འབྲས་བུ་ཐམས་ཅད་ཇི་ལྟར་རྙེད་
[169b.5]པས་རས་རིས་ཀྱི་ཕྱོགས་བཞིར་གཏོར་མ་དབུལ་ལོ། །ཨ་ག་རུ་ནག་པོའི་བདུག་སྤོས་དབུལ་བར་བྱའོ། །དེ་ནས་ཀུ་ཤའི་ཁྲེས་ལ་ཉེ་བར་འདུག་སྟེ་ཡིད་རྩེ་གཅིག་པས་ཕྱོགས་སུ་ལས་བརྩམ་པར་བྱའོ། །འོ་མ་ཅན་གྱི་ཤིང་གི་ཡམ་ཤིང་གིས་མེ་རབ་ཏུ་སྦར་ནས་ཨ་ག་རུ་ནག་པོའི་
[169b.6]ཡམ་ཤིང་ལ་ཞོ་དང་སྦྲང་རྩི་དང་མར་གྱིས་བཏགས་པ་སྟོང་ཕྲག་བརྒྱད་སྦྱིན་སྲེག་གྱིས་ཤིག །སེམས་ཅན་ཐམས་ཅད་ཀུན་ཏུ་གཟིགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ཡང་ཏིང་ངེ་འཛིན་ལས་ལངས་ནས་ཐམས་ཅད་དང་ལྡན་པའི་འཇིག་རྟེན་གྱི་
[169b.7]ཁམས་ལ་ལྷའི་སྤྱན་གྱིས་ཀུན་ཏུ་གཟིགས་ནས། བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་ལ་སྨྲས་པ། རིགས་ཀྱི་བུ་ཉོན་ཅིག །རིག་པའི་རྒྱལ་མོ་ཆེན་མོ་མ་བསྒྲུབས་པར་ཡང་ལས་ཐམས་ཅད་འགྱུར་བ་རྗེས་སུ་དྲན་པ་ཙམ་གྱིས་བདག་ཉིད་སྲུང་བ་ལ་ལན་
[170a]
[170a.1]ཅིག་བརྗོད་པས་གཙུག་པུད་བཅིངས་པ། གཉིས་བཟླས་པས་སྲུང་བ་ཆེན་མོ་དང་། གསུམ་བཟླས་པས་དཀྱིལ་འཁོར་བཅིངས་པ། བཞི་བཟླས་པས་ཆུ་བཅིང་བ་དང་། ལྔ་བཟླས་པས་རྐང་གཉིས་པ་དང་། རྐང་བཞི་པ་སྲུང་ཞིང་དབང་དུ་བྱེད་པ་དང་། དྲུག་
[170a.2]བཟླས་པས་དུར་ཁྲོད་དུ་འཇུག་པ་དང་། བདུན་བཟླས་པས་སེམས་ཅན་ཐམས་ཅད་དབང་དུ་བྱེད་དོ། །ཞི་བ་བྱེད་པར་འདོད་པས་རས་རིས་ཀྱི་སྤྱན་སྔར་སྤྱན་རས་གཟིགས་དབང་ཕྱུག་གི་དྲུང་དུ་ཨ་རིཥྚ་དང་། འོ་མ་ཅན་གྱི་ཤིང་གི་ཡམ་ཤིང་གིས་མེ་རབ་ཏུ་སྦར་ནས་འབྲས་ཡོས་
[170a.3]ཀྱི་སྲེག་བླུགས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་གསུམ་ལ་གཅིག་གིས་དང་། བདུན་གྱིས་སྐྱེ་བོ་ཆེན་པོ་དང་། ཕྱོགས་ཀྱི་གྲོང་དང་། གྲོང་ཁྱེར་གྱི་དང་། ཟླ་བས་ཡུལ་འཁོར་ཆེན་པོ་ཞི་བར་འགྱུར་རོ། །རྒྱས་པར་འདོད་ན་རས་རིས་ཀྱི་སྤྱན་སྔར་
[170a.4]འོ་མ་ཅན་གྱི་ཡམ་ཤིང་གིས་མེ་རབ་ཏུ་སྦར་ནས་འབྲུ་དང་འབྲས་ཐུག་པོ་ཆེའི་ཐུན་གསུམ་དུ་སྦྱིན་སྲེག་སྟོང་ཕྲག་བརྒྱད་གྱིས་ཤིག །ཉི་མ་བདུན་ཕྲག་གསུམ་གྱིས་རྒྱས་པར་འགྱུར་རོ། །ཉི་མ་བདུན་གྱིས་རྒྱས་པར་འགྱུར་རོ། །ཉི་མ་བདུན་གྱིས་རྒྱས་པ་ཆེན་པོར་འགྱུར་རོ། །ཨ་མྲའི་ཡམ་ཤིང་གིས་མེ་རབ་ཏུ་སྦར་
[170a.5]ནས་དཱུར་བའི་མྱུ་གུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །སྨྲ་བ་རྣམས་ལ་སྨྲ་བའི་མཆོག་ཏུ་འགྱུར་རོ། །ཉི་མ་ཤར་བ་ནས་ཇི་སྲིད་ནུབ་ཀྱི་བར་དུ་ཨརྒའི་ཤིང་གི་མེ་ལ་མིང་ནས་སྨོས་ཏེ་ལག་པ་གཡོན་པས་ལན་བདུན་དུ་ཕུབ་མའི་སྦྱིན་སྲེག་གྱིས་ཤིག །དབང་དུ་འགྱུར་རོ། །བྱང་
[170a.6]ཆུབ་ཤིང་གི་ཡམ་ཤིང་གིས་མེ་རབ་ཏུ་སྦར་ནས་མེ་ཏོག་བརྒྱ་པ་དང་། ཤ་ཏ་བ་རི་དང་། ཤུ་དག་དཀར་པོ་དང་། ཡུངས་ཀར་དང་། ནས་རྣམས་ཐུན་གསུམ་དུ་སྟོང་ཕྲག་བརྒྱད་ལན་ཉི་ཤུ་རྩ་གཅིག་ཏུ་སྦྱིན་སྲེག་གྱིས་ཤིག །ཉི་མ་བདུན་གྱིས་སྐྱེས་བུ་ཆེན་པོ་དབང་དུ་བྱེད་
[170a.7]དོ། །མར་གྱི་སྦྱིན་སྲེག་གིས་རྐང་གཉིས་པ་དང་། རྐང་བཞི་པ་དབང་དུ་བྱེད་དོ། །རྒྱལ་པོའི་ཨརྒའི་ཡམ་ཤིང་གིས་མེ་རབ་ཏུ་སྦར་ནས་ཚ་བའི་ཏིལ་མར་གྱིས་བཏགས་པའི་རྒྱ་སྐྱེགས་ཀྱི་ལོ་མ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་བདུན་ལ་དམག་སྡེ་འཇིག་པར་བྱེད་
[170b]
[170b.1]དོ། །སེང་ལྡེང་གི་ཡམ་ཤིང་གིས་མེ་རབ་ཏུ་སྦར་ནས་ཀུ་ཤ་ལྗང་གུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཕྱོགས་ཀྱི་དགྲའི་འགྲོ་བ་གཅོད་པར་བྱེད་དོ། །འོ་མ་ཅན་གྱི་ཡམ་ཤིང་གིས་མེ་རབ་ཏུ་སྦར་ནས་ལྷའི་ཤིང་གི་ཡམ་ཤིང་དུས་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་
[170b.2]ཤིག །ཟླ་བ་གཅིག་ལ་འོག་གི་ལྷ་མོ་རྣམས་དབང་དུ་བྱེད་དོ། ཙཱ་རུ་བཟའ་ཞིང་ཀླུའི་ཤིང་གིས་མེ་རབ་ཏུ་སྦར་ནས་ནཱ་ག་གེ་སར་ལ་མར་གྱིས་བཏགས་པ་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་སོ་སོར་འཕེལ་བཞིན་མཆོད་པ་བྱ་སྟེ། ཉི་མ་བདུན་ནམ། 
[170b.3]ཟླ་བ་གཅིག་ལ་སྟེང་དུ་འགྲོ་བའི་ལྷ་མོ་རྣམས་དབང་དུ་བྱེད་དོ། །ཙཱ་རུ་བཟའ་ཞིང་བྱང་ཆུབ་ཤིང་གི་ཡམ་ཤིང་གིས་མེ་རབ་ཏུ་སྦར་ནས་ཞོ་དང་སྦྲང་རྩི་དང་། མར་གྱིས་བཏགས་པའི་ཡུངས་ཀར་རྒྱལ་པོའི་སྲེག་བླུགས་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་གསུམ་ལ་
[170b.4]རྒྱལ་པོའི་བཙུན་མོ་དབང་དུ་བྱེད་དོ། །གང་སྨྲས་པ་དེ་ཐམས་ཅད་རྫོགས་པར་བྱེད་དོ། །འདོད་པས་ཉེ་བར་བཞག་པ་ནི་མ་གཏོགས་སོ། །བྱང་ཆུབ་ཤིང་གི་ཡམ་ཤིང་གིས་མེ་སྦར་ནས་ཨ་མྲའི་འདབ་མ་རྣམས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཁྱིམ་
[170b.5]གྱི་གནོད་པ་ཉེ་བ་ཞི་བར་བྱེད་དོ། །རས་རིས་ཀྱི་སྤྱན་སྔར་མདའ་རྒྱང་གི་ཚད་ཀྱི་ཐང་ལ་ཉེ་བར་བྱུགས་ཏེ། ནས་ཀྱི་རིལ་བུ་སྟོང་ཕྲག་བརྒྱད་ལ་གཟུགས་བརྙན་བྱས་ནས་ལན་བདུན་མངོན་པར་བསྔགས་པའི་མཚོན་རྣོན་པོས་གཏུབ་ཅིང་གཏུབ་ཅིང་སྲེག་བླུགས་སྟོང་ཕྲག་བརྒྱད་སྦྱིན་
[170b.6]སྲེག་བྱའོ། ཇི་སྲིད་རྐང་བའི་བར་མིང་ནས་སྨོས་ནས་ཁུ་ཚུར་བཅིངས་ཏེ་འདུག་པའི་སྟེང་དུ་ལག་པས་དབུལ་ལོ། དེ་ནས་ཁྱིམ་མེད་པར་ཀུན་ཏུ་སྣང་བའི་ཆེད་དུ་རྟོག་པར་བྱའོ། དེའི་མདུན་དུ་ཁུ་ཚུར་དགྲོལ་བར་བྱ་སྟེ་ཞི་བ་ཉིད་དབང་དུ་འགྱུར་རོ། དེ་ལྟར་ཉི་མ་བདུན་ལ་
[170b.7]འབངས་ཉིད་ཀྱིས་ཉེ་བར་གནས་སོ། ཨརིཥྚའི་ཡམ་ཤིང་གིས་མེ་རབ་ཏུ་སྦར་ནས་ཤིང་ཏཱ་ར་བརྟའི་ཞོགས་པ་རྣམས་ལ་ལན་བདུན་བཟླས་པས་ཐུན་གསུམ་དུ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཕྱོགས་ཀྱི་བཟའ་བ་རྒྱུན་མི་འཚད་པར་སྐྱེའོ། པ་ལཱ་ཤའི་ཡམ་ཤིང་གི་མེ་
[171a]
[171a.1]རབ་ཏུ་སྦར་ནས་ཨ་པཱ་མརྒའི་ཡམ་ཤིང་གིས་བཏགས་པ་ཐུན་གསུམ་དུ་མིང་ནས་སྨོས་ཏེ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་བདུན་ལ་གང་འདོད་པ་དེ་དབང་དུ་འགྱུར་རོ། །བ་བྱུང་གི་གཟུགས་བརྙན་བྱས་ནས་ལན་བདུན་མངོན་པར་བསྔགས་པ་
[171a.2]བྱས་པའི་མཚོན་རྣོན་པོས་མགོ་བོ་ནས་བརྩམས་ནས་རྐང་པའི་བར་དུ་གཏུབས་ནས་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཉི་མ་བདུན་ལ་ང་རྒྱལ་ཆེན་པོ་དབང་དུ་འགྱུར་རོ། །དཀར་པོའི་བཅོ་ལྔ་ལས་ལ་མ་ལྷུང་བའི་བ་བྱུང་གིས་བ་ལང་གི་བསམ་པའི་ཚད་ཀྱི་ཐང་ཉེ་བར་བྱུགས་ཏེ་
[171a.3]རིང་བསྲེལ་དད་བཅས་པའི་མཆོད་རྟེན་དུ་རས་རིས་བཞུགས་ནས་གསེར་རམ། དངུལ་ལམ། ཟངས་ཀྱི་སྣོད་དུ་སེར་སྐྱ་རྒྱུད་མཚུངས་པའི་འོ་མ་གཞོན་ནུ་མས་བསྲུབས་པའི་མར་བླངས་ནས་ཀུ་ཤའི་ཁྲེས་ལ་ཉེ་བར་འདུག་སྟེ། ཨ་ཤྭཏྠའི་འདབ་མའི་ནང་ལ་སྣོད་བྱས་ནས་
[171a.4]གཡས་སུ་བསྐོར་བ་བཞི་རབ་ཏུ་བཞག་ནས་ལག་པ་གཡོན་པས་མནན་ཏེ་ཐུན་གསུམ་དུ་སྟོང་ཕྲག་བརྒྱད་བཟླས་པ་བྱའོ། །ཉི་མ་བརྒྱད་པ་ལ་ལག་པ་གཡས་པའི་མིང་མེད་ཀྱི་སོར་མོས་དཀྲུགས་ཏེ་ཇི་སྲིད་དུ་དྲོ་བར་གྱུར་པ་དེ་སྲིད་དུ་བཟླས་པར་བྱའོ། །དེ་ནས་བཏུང་བར་
[171a.5]བྱ་སྟེ། གོ་ཆ་བཅིང་བ་ཡང་བཅོམ་ལྡན་འདས་མ་ཉིད་ཀྱིས་བྱའོ། །ཡིད་གཞུངས་པར་འགྱུར་རོ། །རལ་པ་གྱེན་བརྫེས་ཀྱི་རྒྱུད་ཕྱི་མར་ཟླ་བའི་ཆོ་གའི་ཉེ་བར་སྤྱོད་པའོ། །སྒྲོལ་མའི་སྒྲུབ་ཐབས་ཀྱི་རིག་པ་ཐམས་ཅད་ལས་ལ་མ་ལྷུང་བའི་སེར་སྐྱའི་བ་བྱུང་གིས་གཙང་མའི་
[171a.6]ཕྱོགས་སུ་དཀྱིལ་འཁོར་གྲུ་བཞི་བ་བྱའོ། །བ་བྱུང་དེས་ཡང་དག་པར་རྫོགས་པར་བྱ་སྟེ། དཀྱིལ་འཁོར་དེར་སངས་རྒྱས་ཀྱི་གཟུགས་བརྙན་གཞག་པར་བྱའོ། །དེ་ནས་བིལ་བའི་མགོ་བོའི་འདབ་མ་རྣམས་བྱས་ནས། ཏིལ་དང་། ཏིལ་གྱི་ཐུག་པ་དང་། ཏིལ་མར་དང་། 
[171a.7]སྨྱོ་བྱེད་དང་། འོ་ཐུག་དང་། བུ་རམ་དང་། གང་བ་ཅན་དང་། ནས་ཟན་བཟའ་སྟེ་མ་རྙེད་པས་ཨ་ག་རུའི་བདུག་པ་སྲེག་གོ། །དེ་ལྷོ་དང་། ནུབ་ཏུ་ཡང་ཕྱོགས་བཞིར་སྔར་བརྗོད་པའི་གནོད་སྦྱིན་མོ་རྣམས་ཀྱི་མིང་སྨོས་ནས་བརྗོད་པར་བྱའོ། །འོངས་པ་དང་། དྲི་དང་། 
[171b]
[171b.1]མེ་ཏོག་དང་། བདུག་པ་དང་། གཏོར་མ་སོ་སོར་བཞེས་པ་དང་། འདི་ལྟ་བུའི་མིང་གི་རིག་པ་བཟླས་སོ། །དེར་བུ་རམ་དང་། གང་བ་དང་། འོ་ཐུག་ཀྱང་ཤར་གྱི་ཕྱོགས་སུ་གཞག་པར་བྱའོ། །དྲི་ཟ་རྣམས་ལ་གཏོར་མ་དང་། ཏིལ་དང་ཏིལ་གྱི་ཐུག་པ་དང་། ཆང་གིས་
[171b.2]བཀང་བ་ཅན་ལྷོའི་ཕྱོགས་སུ་གཞག་པར་བྱའོ། །གནོད་སྦྱིན་དང་། གྲུལ་བུམ་རྣམས་ལ་གཏོར་མ་འོ་མས་བཀང་བ་དང་། འོ་ཐུག་ནུབ་ཀྱི་ཕྱོགས་སུ་གཞག་པར་བྱའོ། །ཀླུ་དང་འདབ་བཟང་རྣམས་ལ་གཏོར་མ་རྩབ་མོས་བཀང་བ་དང་། ཞོས་བཀང་བ་དང་། ཟན་ཡང་བྱང་གི་ཕྱོགས་སུ་
[171b.3]གཞག་པར་བྱའོ། །གནོད་སྦྱིན་མོ་རྣམས་ལ་གཏོར་མ་དང་དར་བས་བཀང་བ་དང་། ཆུ་དང་བསྲེས་པའོ། །བཅོམ་ལྡན་འདས་མ་ལ་དཀར་གསུམ་གྱི་གཏོར་མ་ཕུལ་ནས་མེ་ཏོག་ཐམས་ཅད་ཀྱིས་ཀྱང་མཆོད་པར་བྱའོ། །དེའི་ཕྱོགས་བཞི་རུ་གུ་གུལ་གྱི་བདུག་པ་དབུལ་ལོ། །ཨ་
[171b.4]ག་རུ་དང་། ཏུ་རུ་ཥྐ་དང་། ག་པུར་རམ་དྲིའི་སར་ཛ་རའི་གཏོར་མའམ། ཟན་དྲོན་དང་ཕྱེ་ཕྱོགས་བཞིར་གཞག་པར་བྱའོ། །ཡོད་བཞིན་པ་མ་ཡིན་པས་ཇི་ལྟར་འབྱོར་པ་དང་། ཇི་ལྟར་ཡོད་པའི་གཏོར་མ་དབུལ་བར་བྱའོ། །བཅོམ་ལྡན་འདས་མ་ལ་ཡང་མར་གྱི་མར་མེ་
[171b.5]དབུལ་ལོ། །དེ་ནས་མྱུར་དུ་རིལ་བ་སྤྱི་བླུགས་གཡས་ཀྱི་གཞོགས་སུ་གཞག་པར་བྱའོ། །རས་རིས་སམ་བདུན་པའམ། ཀུ་ཤ་བླངས་ནས་ལན་བརྒྱ་མངོན་པར་བསྔགས་པ་བྱས་ནས་ཁ་ཤར་དུ་ཕྱོགས་ཏེ་རིག་པ་བཞི་ལན་ཉི་ཤུ་རྩ་གཅིག་ཏུ་བོར་བར་བྱའོ། །བརྒྱད་
[171b.6]བརྒྱར་མཚོན་ལས་རྒྱལ་བར་འགྱུར་རོ། །དེའི་མིང་ནས་སྨོས་པ་ཉིད་ཀྱི་དུས་གསུམ་དུ་བཟླས་པར་བྱའོ། །དེ་ནས་མཚུངས་པར་འདོར་བཞིན་པ་བྱས་པ་ལ་བཅོམ་ལྡན་འདས་ལ་གང་མེ་ཏོག་དང་། བདུག་པ་དང་། མར་མེ་ཡང་དོར་ནས་རྣམ་པ་གཞན་གྱི་གཏོར་མ་
[171b.7]ཐམས་ཅད་བླངས་ཏེ་འཕང་བར་བྱའོ། །རྫིང་སྐམ་པོ་དང་། ཁྲོན་པར་གཞུག་པར་བྱའོ། །ཡང་ན་གཞན་ཡང་གཙང་མའི་ཕྱོགས་བླ་གབ་དང་བཅས་པ་ཡང་རུང་སྟེ། རྣམ་པར་དོར་བར་བྱའོ། །གང་དུ་ཝ་དང་། ཅེ་སྦྱང་དང་། ཁྱི་རྣམས་ཀྱིས་མི་ཟ་བར་རོ། །རྐང་
[172a]
[172a.1]པ་དག་ཀྱང་རུང་སྟེ། མནན་པར་མི་བྱའོ། །ཡང་ན་མེས་ལེགས་པར་བསྲེག་པར་བྱ་བ་ཉིད་དོ། །དཀྱིལ་འཁོར་གྱི་སྒྲུབ་པ་ཐམས་ཅད་ལ་ཡང་གཏོར་མ་གཤེགས་པའི་ཆོ་གའོ། །ཕྱི་ནས་ཟླ་བ་ལས་བྱུང་བའི་དཀྱིལ་འཁོར་ཕྱོགས་སུ་ལྔ་བྱས་པ་ཞེས་པ་བཏགས་
[172a.2]པ་མ་ཡིན་པ་ལ་སངས་རྒྱས་ཀྱི་གཟུགས་བརྙན་བྱས་ནས་རང་གནས་སུ་གཞག་པར་བྱའོ། །འདི་རྣམས་བྱབ་པའི་ཐབས་སོ། །ཆོ་ག་བཞིན་དུ་ཐམས་ཅད་དུ་རྫོགས་པའི་རིག་པ་དང་། སྙིང་པོས་ལས་ཆེན་པོ་ཐམས་ཅད་ཇི་སྲིད་པར་དེ་བཞིན་ཁོ་ན་རས་ལ་མ་ལྷུང་བའི་བ་
[172a.3]སེར་སྐྱའི་བ་བྱུང་གིས་སྔར་བརྗོད་པའི་ཆོ་གས་དཀྱིལ་འཁོར་བྱས་ནས་དེ་བཞིན་ཁོ་ནས་གཏོར་མ་གཞག་པར་བྱའོ། །བདུག་པ་དང་། མེ་ཏོག་ཀྱང་ཇི་སྐད་གསུངས་པ་བཞིན་ཕུལ་ནས་བྱབ་པར་བྱའོ། །སྲད་བུ་བཅིང་བར་བྱའོ། །བདག་ཉིད་བསྲུང་བར་བྱའོ། །གང་
[172a.4]ཞིག་ལས་ཆེན་པོར་རྒྱས་པར་བྱེད་པར་འདོད་པས་ཆོ་ག་དེ་ཉིད་ཀྱིས་བསྒྲུབ་པར་བྱའོ། །སྔ་མ་ཁོ་ན་དེ་སྲིད་དུའོ། །ཇི་ལྟར་རྙེད་པའི་གོས་སྐྲ་དང་བྲལ་བ་ལ་སངས་རྒྱས་ཀྱི་གཟུགས་བརྙན་མ་འདྲེས་པའི་ཚོན་གྱིས་འདྲིར་གཞུག་པར་བྱ། གཟུགས་བརྙན་ཞལ་ནུབ་ཏུ་ཕྱོགས་
[172a.5]པ་དེའི་གཡོན་གྱི་གཞོགས་སུ་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་འདྲིར་གཞུག་པར་བྱའོ། །ཕྱག་བཞི་པ་གི་ཝང་དཔལ་བེའུ་བྱའོ། །ཇི་སྲིད་དུ་བསྒྲུབ་པར་བྱ་བའི་རིག་པ་དེ་ཡང་དེའི་དབུས་སུ་རྒྱ་སྐྱེགས་ཀྱི་མདོག་ཏུ་སྣང་བ་གུར་གུམ་གྱིས་བྲི་
[172a.6]བར་བྱའོ། །དཔྲལ་བར་ཡང་རུང་སྟེ་གསེར་ལས་བྱུང་བའི་དར་ཐོང་བྱའོ། །བྱང་ཆུབ་སེམས་དཔའི་གཡས་སུ་བཅོམ་ལྡན་འདས་མ་སྒྲོལ་མ་གསེར་དང་སྔོ་བསངས་ན་བཟའ་དཀར་པོ་མནབས་པ། མཆོད་ཕྱིར་ཐོགས་པ་ཅན། ཨུཏྤ་ལ་སྔོན་པོ་ཕྱག་ན་ཐོགས་པ། གཡས་པས་
[172a.7]མཆོག་སྦྱིན་པ། དེའི་གཡས་སུ་རིག་པའི་རྒྱལ་མོ་རྨ་བྱ་ཆེན་མོ་ཕྱག་བཞི་པའོ། །རྨ་བྱ་ཆེན་མོའི་བར་དུ་རྨ་བྱའི་རྒྱལ་པོ་གསེར་དུ་སྣང་བ་ཞེས་བྱ་བ་གསེར་ལས་བྱུང་བའི་གཤོག་པ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པར་བྱའོ། །རིག་པ་རྨ་བྱ་ཆེན་མོ་ནི་དཀར་ཞིང་དག་པ་འདྲིར་
[172b]
[172b.1]གཞུག་པར་བྱའོ། །འདིའི་གཡས་ཀྱི་ཕྱོགས་སུ་འཛམ་བུའི་གླིང་རྩེ་མོ་གསུམ་པ། ཤིང་རྟའི་གདོང་གི་རྣམ་པའོ། །ནུབ་ཏུ་ནུབ་བ་ལང་སྤྱོད་ཀྱི་གླིང་ཟླུམ་པོ་འདྲིར་གཞུག་པར་བྱའོ། །བྱང་གི་ཕྱོགས་སུ་བྱང་སྒྲ་མི་སྙན་གྱི་གླིང་གྲུ་བཞི་མཉམ་པ་བྱའོ། །ཤར་དུ་ལུས་འཕགས་
[172b.2]པོར་རྒྱལ་པོ་ཆེན་པོ་ཡུལ་འཁོར་སྲུང་དྲི་ཟའི་བདག་པོ་འཁོར་དང་བཅས་པ་འདྲིར་གཞུག་པར་བྱའོ། །འཛམ་བུའི་གླིང་གི་གཞོགས་སུ་རྒྱལ་པོ་ཆེན་པོ་འཕགས་སྐྱེས་གྲུལ་བུམ་གྱི་བདག་པོ་བྱའོ། །ནུབ་ཀྱི་བ་ལང་སྤྱོད་ཀྱི་གཞོགས་སུ་རྒྱལ་པོ་ཆེན་པོ་མིག་མི་བཟང་ཀླུ་རྣམས་ཀྱི་
[172b.3]བདག་པོ་སངས་རྒྱས་ཀྱི་གཟུགས་བརྙན་གྱི་སྟེང་དུ་གསེར་གྱི་སྟན་ལ་གོས་དཀར་པོ་ཅན་པ་ལང་གི་མིག་ཅན་བྱའོ། །འཕགས་པ་ཀུན་དགའ་བོ་བཅོམ་ལྡན་འདས་ཀྱི་གཞོགས་སུ་ཐལ་མོ་སྦྱར་བ་བྱས་པ་པུས་མོ་གཉིས་ས་ལ་བཙུགས་པར་བྱའོ། །གཡས་ཀྱི་གཞོགས་ཀྱི་གཅིག་
[172b.4]གི་རྒྱབ་ཏུ་ཕྱག་ན་རྡོ་རྗེ་ཕྱག་ན་རྔ་ཡབ་ཐོགས་པར་བྱའོ། །སངས་རྒྱས་ཀྱི་གཟུགས་བརྙན་གྱི་ཁོར་ཡུག་ཐམས་ཅད་དུ་མེ་ཏོག་དང་། འབྲས་བུ་ཕྲ་མོ་རྣམས་སོ། །སངས་རྒྱས་ཀྱི་ཤར་གྱི་ཕྱོགས་སུ་ཤར་གྱི་ལུས་འཕགས་ཀྱི་གླིང་ངོ་། །བྱང་གི་སྒྲ་མི་སྙན་གྱི་གཞོགས་སུ་རྒྱལ་
[172b.5]པོ་ཆེན་པོ་ངལ་སོས་པོ་གནོད་སྦྱིན་གྱི་བདག་པོ་ཆེན་པོ་འཁོར་དང་བཅས་པ་འདྲིར་གཞུག་པར་བྱའོ། །དེ་ནས་དཀར་པོའི་ཚེས་གཅིག་ནས་བརྩམས་ཏེ་ཚངས་པར་སྤྱོད་པ་བསྙེན་གནས་ཡན་ལག་བརྒྱད་པ་དང་། འོ་མ་དང་ཟན་བཟའ་ཞིང་དུས་གསུམ་དུ་ཀུན་ཏུ་རུའི་བདུག་པ་སྲེག་ཅིང་
[172b.6]རས་རིས་དེ་ལ་རིག་པ་ལན་ཉི་ཤུ་རྩ་གཅིག་ཏུ་བརྗོད་པར་བྱའོ། །འདི་སྐད་ཅེས་བརྗོད་པར་བྱ་སྟེ། རིག་པའི་དངོས་གྲུབ་བདག་ལ་གྱུར་ཅིག །ཉི་མ་ཕྱི་མ་གསུམ་ལ་གསོ་སྦྱོང་ལ་གནས་པ་ཉིད་ཀྱིས་བཅོ་ལྔ་ལ་དགའ་བར་འགྱུར་རོ། །དཀར་པོའི་ཕྱོགས་ལ་ས་བོན་བཏང་བ་ལས་
[172b.7]ཁང་བ་ཅན་གྱིས་ཉེ་བར་སྦྱར་བ་དང་། བྲམ་ཟེ་གཞོན་ནུས་བཀལ་བའི་སྲད་བུ་དང་། གཞོན་ནུ་མས་བྱས་པ་ཉེ་བར་བླངས་ཏེ་སངས་རྒྱས་ཀྱི་གཟུགས་ཀྱི་ཞབས་ཀྱི་དྲུང་དུ་བྱའོ། །ལྕགས་ལྔ་རྒྱ་ཤུག་གི་ཚིག་གུའི་ཚད་ཀྱི་གསེར་དང་དངུལ་དང་ཟངས་དང་ཚོན་མོ་སྟེང་སྟེ། ནག་པོ་
[173a]
[173a.1]དང་། ལྕགས་རྣམས་སངས་རྒྱས་ཀྱི་གཟུགས་བརྙན་གྱི་ཞབས་དྲུང་དུ་བྱའོ། །རིག་པ་གྲུབ་པ་ལ་ལྕགས་དེ་རྣམས་ལ་དབུལ་བར་བྱའོ། །ཡང་ན་སངས་རྒྱས་ལ་མཆོད་པའི་ལས་རྣམས་སོ། །དེ་ནས་ས་ལ་མ་ལྷུང་བའི་བ་བྱུང་བ་སེར་སྐྱ་ལས་བྱུང་བས་བ་
[173a.2]ལང་གི་ལག་པའི་རྣམ་པ་ཤར་དུ་མགོ་བོ་བསྟན་པར་ཉེ་བར་བྱུགས་ནས་ཁའི་རྩ་བར་ཤར་གྱི་ལུས་འཕགས་ཀྱི་གླིང་ཟླུམ་པོ་བྱའོ། །ལྷོའི་(རྐད་,རྐང་)པ་གཉིས་སུ་འཛམ་བུའི་གླིང་ཟུར་གསུམ་པ། ལྷོ་ནུབ་ཏུ་རས་རིས་ཀྱི་སྤྱན་སྔར་ནུབ་བ་ལང་སྤྱོད་ཀྱི་གླིང་ཟླུམ་པོ་བྱའོ། །ནུབ་ཀྱི་རྐང་པའི་
[173a.3]མདུན་དུ་བྱང་སྒྲ་མི་སྙན་གྱི་གླིང་གྲུ་བཞི་མཉམ་པའོ། །ངག་སྦྱིན་གྱི་ཕྱོགས་སུ་སངས་རྒྱས་ཀྱི་གཟུགས་བརྙན་ཞལ་ནུབ་ཏུ་ཕྱོགས་པ་གཞག་པར་བྱའོ། །དེའི་གཡོན་གྱི་གཞོགས་སུ་བཅོམ་ལྡན་འདས་མ་སྒྲོལ་མ་འདྲིར་གཞུག་པར་བྱའོ། །རི་མོར་བྱས་སམ་ས་ལས་བྱུང་བ་
[173a.4]གཞག་པར་བྱའོ། །དེ་ནས་སངས་རྒྱས་ལ་གུས་པ་དང་བཅས་པས་དྲི་དང་མེ་ཏོག་ལ་སོགས་པ་སེར་པོ་ཇི་ལྟ་བ་དང་། ཚད་མེད་པའི་མར་གྱི་མར་མེ་རྣམས་དབུལ་བར་བྱའོ། །བཅོམ་ལྡན་འདས་མའི་སྤྱན་སྔར་མར་གྱི་མར་མེ་དབུལ་བར་བྱའོ། །གླིང་པར་རྣམས་སུ་སྦྲང་རྩིས་
[173a.5]བཀང་བ་དང་། མར་གྱི་མར་མེའམ། ཏིལ་མར་གྱི་མར་མེ་དབུལ་བར་བྱའོ། །ཤར་གྱི་ཕྱོགས་སུ་ཙནྡན་བཏགས་པའི་བདུག་པ་དྲི་ཟ་རྣམས་ལ་དབུལ་བར་བྱའོ། །བུ་རམ་གྱིས་བཀང་བ་དང་། ཕྱེའི་སྐྱོ་མ་དང་། འོ་ཐུག་རྣམས་ལྷོའི་ཕྱོགས་སུ་བདུག་པ་དང་། འབྲས་ཡོས་
[173a.6]དང་། ཡུངས་ཀར་དང་། ཏིལ་དང་། འབྲས་ཐུག་པོ་ཆེ་རྣམས་བསྲེས་པ་དང་། ཏིལ་གྱི་ཐུག་པ་དང་། ཆང་གིས་བཀང་བ་ཡང་གྲུལ་བུམ་རྣམས་ལ་དབུལ་བར་བྱའོ། །ནུབ་ཀྱི་ཕྱོགས་སུ་མར་དང་གུ་གུལ་གྱི་བདུག་པ་དབུལ་ཞིང་འོ་མས་བཀང་བ་དང་། འོ་ཐུག་རྣམས་ཀྱང་ཀླུ་
[173a.7]དང་འདབ་བཟང་རྣམས་ལ་དབུལ་བར་བྱའོ། །བྱང་གི་ཕྱོགས་སུ་ཀུན་ཏུ་རུའི་བདུག་པ་དང་། རྩབ་མོ་དང་། ཞོ་ཟན་ཡང་གནོད་སྦྱིན་རྣམས་ལ་དབུལ་བར་བྱའོ། །ཀུན་ཏུ་རུ་ཀ་མ་རྙེད་ན་ཙནྡན་བཏགས་པའམ། སྲ་རྩི་པོག་ཀྱང་རུང་ངོ་། །ཕྱེའི་སྐྱོ་མ་དང་། སྦྲང་རྩིས་བཀང་བ་
[173b]
[173b.1]ཡང་ཕྱོགས་བཞིར་རབ་ཏུ་གྲགས་ཤིང་ཇི་སྐད་བརྗོད་པའི་ཡུལ་འཁོར་སྲུང་ལ་སོགས་པའི་བཟའ་བ་ཤེས་པའི་གནས་ཀྱིས་བརྟག་པར་བྱས་པ། ཆུ་ཀླུང་འཁྱིལ་པས་བཀང་བའི་བུམ་པ་རེ་རེ་འབྲུ་དང་། ཇི་ལྟར་རྙེད་པའི་རྒྱ་ཤུག་དང་། ཨུ་དུམ་བཱ་ར་དང་ཁ་སྟུར་དང་། རྒུན་འབྲུམ་ལ་སོགས་
[173b.2]པ་རྣམས་དབུལ་བར་བྱའོ། །ས་བོན་ཐམས་ཅད་ཀྱང་ཉུང་ངུ་ཉུང་ངུ་ལྷག་མ་དང་བཅས་པ་བྱའོ། །དེ་ལ་གལ་ཏེ་རིག་པ་བསྒྲུབ་པར་བྱ་བཞིན་པ་ལ་ཤར་གྱི་ཕྱོགས་སུ་ཅེ་སྤྱང་མོའི་སྒྲ་གྲག་པར་འགྱུར་ན་དེ་ལ་གནས་ནས་འདས་པས་ཤར་གྱི་ཕྱོགས་གང་ཡིན་པར་གཏོར་མ་ལྷག་མ་དང་བཅས་པར་བཞག་
[173b.3]སྟེ། རྟག་ཏུ་གཏོར་བར་བྱའོ། །གལ་ཏེ་ལྷོའི་ཕྱོགས་སུ་གཏོར་མ་ལྷག་མ་དང་བཅས་པ་བཞག་པ་ཅན་གྱིས་གནས་དེར་འཇིགས་པ་འཇིགས་པས་གཏོར་བར་བྱའོ། །དེ་བཞིན་དུ་ནུབ་དང་བྱང་གི་ཕྱོགས་སུ་གཏོར་བར་བྱ་སྟེ། འདི་ནི་ཡོངས་སུ་སྤྱོད་པ་པོས་བྱའོ། །རིག་པ་སྒྲུབ་པ་པོས་རིག་པ་ཀུན་ཏུ་སྒྲུབ་པ་ལ་དྲང་
[173b.4]བར་བྱའོ། །རིག་པ་འཛིན་པའི་སྔ་མའི་རྩ་བར་ཁ་ཤར་དུ་ཕྱོགས་ཏེ་ཀུ་ཤ་བླངས་ནས་ཉེ་བར་འདུག་ཅིང་། ཉེ་བར་འདུག་ནས་རིག་པ་འཛིན་པས་གླིང་བཞི་རྣམས་ཀྱི་ཕྱི་རོལ་དུ་ཕྱོགས་བཞིར་ཁོར་ཡུག་གི་རིའི་ངོས་བཞི་ལ་ཟླུམ་པོ་སེར་སྐྱའི་བ་བྱུང་དེ་ཉིད་ཀྱིས་བྱའོ། །བླངས་ནས་ཉེ་
[173b.5]བར་འདུག་པ་དེའི་སྟན་ལ་སངས་རྒྱས་ཀྱི་གཟུགས་བརྙན་གྱི་བར་དུ་སོལ་བ་དང་བ་བྱུང་དང་། པ་ལཱ་ཤ་ལས་བྱུང་བ་རྣམས་གཞག་པར་བྱའོ། །ལྷག་མ་ལ་སོགས་པ་ཡང་མེད་ལ་སྟོང་ཕྲག་བརྒྱད་སྦྱིན་སྲེག་བྱའོ། །བསྒྲུབ་པར་བྱ་བར་བསྒོམས་ཏེ་དང་པོར་མཚོན་ཆ་དང་། 
[173b.6]དེ་ནས་ཡོངས་སུ་བཟླས་པའི་སྭཱ་ཧཱའི་མཐར་རབ་ཏུ་གཞུག་པར་བྱའོ། །ས་ལཱིའི་ཡམ་ཤིང་དང་ཨརྒ་མ་རྙེད་ན་ཨུ་དུམ་བཱ་ར་དང་། པ་ལཱ་ཤ་དང་། ཨ་པཱ་མརྒ་དང་། གཞན་གང་ཡང་རུང་བ་ཀུན་ནས་བསྲེག་ཏུ་གཞུག་པར་བྱའོ། །དེ་ནས་གཞོན་ནུ་མས་བཀལ་བའི་སྲད་བུ་གང་
[173b.7]ཡིན་པ་དེ་ལ་སྔགས་འདིས་མིང་ནས་སྨོས་པར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཨ་བ་ལོ་ཀི་ཏེ་སྭཱ་ཧཱ། སྔགས་འདི་བརྒྱད་བརྒྱར་བཟླས་ལ་མདུད་པ་བརྒྱད་བྱས་ཏེ་རཀྵ་སྭཱ་ཧཱ། ཞེས་བྱའོ། །སྲད་བུ་དེ་དག་
[174a]
[174a.1]བདག་ཉིད་སྲུང་བའི་དོན་དུ་བདག་ཉིད་ཀྱི་ལག་པ་ལ་བཅིང་བར་བྱའོ། །སངས་རྒྱས་དེ་དང་དེ་དུས་གྲུབ་པ་ལ་ལྷག་མ་སྲད་བུ་དང་། ས་བོན་ལ་སོགས་པ་རྣམས་བླངས་ནས་ཡོངས་སུ་སྤྱོད་པ་པོས་ལྷའི་ཁང་པ་ནམ་མཁའ་ལ་གཞག་པར་བྱའོ། །ལྷ་མཆོད་
[174a.2]པོས་མཆོད་པར་བྱའོ། །དེ་ནས་ནད་པ་རྣམས་ཀྱིས་ལྷུང་བཟེད་བཟའ་བ་དང་བཏུང་བ་ལ་སོགས་པ་རྣམས་དབུལ་བར་བྱའོ། །ལྷག་མ་ཡིད་ཀྱིས་བགོས་ཏེ་ཆུ་ཀླུང་དུ་རབ་ཏུ་བླུག་པར་བྱའོ། །རྫིད་སྐམ་པོའམ། ཁྲོན་པའམ། བླ་གབ་ཅན་གྱིས་ཕྱོགས་སུ་ས་ལ་བསྐོར་
[174a.3]བར་བྱའོ། །མེས་ལེགས་པར་བསྲེག་པར་བྱའོ། །གང་ལ་ལ་བཅོམ་ལྡན་འདས་མ་སྒྲོལ་མ་སྒྲུབ་པར་འདོད་པ་བཅོམ་ལྡན་འདས་ཀྱིས་གསུངས་པའི་དོན་འདིས་དང་པོ་ཁོ་ནར་བྱང་ཆུབ་ཀྱི་སེམས་ལྷན་ཅིག་བསྐྱེད་པར་བྱའོ། །བཅོམ་ལྡན་འདས་ཀྱིས་གསུངས་པ་ཐམས་ཅད་ཀྱང་
[174a.4]བྱང་ཆུབ་ཆེན་པོའི་མཆོག་གི་དངོས་གྲུབ་ཀྱི་གནས་སོ། །དེ་ལ་སངས་རྒྱས་ཞེས་བྱ་བ་ནི་རིག་པ་འགོག་པ་དང་། རིག་པ་སྐྱེ་བ་སྟེ། དེའི་ཕྱིར་དེ་ལ་རིག་པ་བསྒྲུབ་པར་བྱ་སྟེ། དེ་ལ་བགེགས་བྱེད་པར་མི་ནུས་སོ། །ཐོག་མ་ཁོ་ནར་གཞན་དུ་རིག་པ་སྒྲུབ་པར་བྱེད་པའི་དུས་
[174a.5]ནི་ས་གའི་ཟླ་བའི་བཅོ་ལྔ་ཉའམ། དབོའམ། ཆུ་སྟོད་དམ། སྨིན་དྲུག་གི་དཀར་པོའི་བཅོ་ལྔ་ལ་རྣམ་པར་གང་དུ་ཡང་རུང་སྟེ། གང་ཞིག་དྲག་པོ་སྒྲུབ་པར་བྱེད་པར་འདོད་པ་དེ་རྣམ་པ་འདིས་ནག་པོའི་ཕྱོགས་ཀྱི་ཚེས་གཅིག་ནས་ཉེ་བར་བླངས་ཏེ་ནག་པོའི་བཅུ་བཞི་པ་ལ་སྔགས་
[174a.6]འདིས་སོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཨོྃ་བེ་ད་བིད་སྭཱ་ཧཱ། སྔགས་འདིས་སྔོན་དུ་སྲད་བུ་དམར་པོ་བཅིངས་ཏེ་དུར་ཁྲོད་དུ་བ་ལང་གི་པགས་པའི་རྣམ་པར་སེར་སྐྱའི་བ་བྱུང་གིས་ཉེ་བར་
[174a.7]བྱུགས་པ་བྱས་ནས་དེ་བཞིན་ཁོ་ནར་གཏོར་མའི་ཆོ་གས་འབྱུང་པོ་གཞན་རྣམས་ལ་གཏོར་མ་སྣ་ཚོགས་བྱའོ། །ཡོངས་སུ་སྤྱོད་པར་བྱེད་པ་པོ་བཞིས་མཚོན་ཆ་དང་བཅས་པས་ཡམ་ཤིང་སྲེག་ཏུ་གཞུག་པར་བྱའོ། །སྲད་བུ་ལ་མདུད་པ་བརྒྱད་བརྒྱ་བྱས་ནས་བདག་ཉིད་སྲུང་བའི་དོན་
[174b]
[174b.1]དུ་བཅིང་བར་བྱའོ། །སངས་རྒྱས་དེས་འབྱུང་པོ་དང་། ཡི་དགས་དང་། ཤ་ཟ་དང་། ཚངས་པའི་སྲིན་པོ་ལ་སོགས་པ་རྣམས་དབང་དུ་འགྱུར་རོ། །རིག་པ་གྲུབ་པ་ན་དེ་བཞིན་ཁོ་ནར་གཏོར་མའི་ཆོ་ག་གཤེགས་སུ་གསོལ་ལོ། །རིག་པ་སྒྲུབ་པ་ཐམས་ཅད་ལ་གང་རིག་པ་
[174b.2]སྒྲུབ་པར་བྱེད་པར་འདོད་པ་དེས་མཚན་མོ་གཙང་མས་གཙང་མར་གྱུར་པའི་གོས་བགོས་ཏེ་རང་བསྒྲུབ་པར་བྱ་བར་འགྱུར་རོ། །ཀུན་ཏུ་རུ་འམ་ཨ་ག་རུ་ནག་པོའི་བདུག་པ་བསྲེག་ཅིང་ཁ་ཤར་དུ་ཕྱོགས་པས་ལན་བཅུར་བརྗོད་པར་བྱའོ། །འདི་སྐད་ཅེས་ཀྱང་བརྗོད་པར་བྱ་སྟེ། བཅོམ་
[174b.3]ལྡན་འདས་མ་རང་ཉིད་བྱོན་ནས་མེ་ཏོག་དང་གཏོར་མ་ཡང་སོ་སོར་བཞེས་ནས་བདག་གི་བྱ་བ་འདི་མཛོད་ཅིག་ཅེས་སོ། །དེ་བཞིན་དུ་ལྷོ་ཤར་དུ་ཁ་ཕྱོགས་པ་དང་། ལྷོ་ནུབ་དང་། ནུབ་བྱང་དང་། བྱང་ཤར་དང་། སྟེང་དང་། འོག་ཏུ་ཡང་བརྗོད་པར་བྱ་བར་འགྱུར་རོ། །
[174b.4]རང་ཉིད་ཀྱིས་བྱོན་ཏེ་བདུག་པ་དང་། མེ་ཏོག་ལ་སོགས་པ་དང་། མར་མེ་སོ་སོར་བཞེས་ནས་བདག་གི་བྱ་བ་ཡང་བྱའོ་ཞེས་སོ། །ཕྱིར་ཞིང་ཐོ་རངས་ཞིབ་ཡང་ལན་བདུན་ནམ། བཅུར་དེ་བཞིན་ཉིད་དུ་ཕྱོགས་བཅུ་རྣམས་སུ་སྤྱན་དྲང་བར་འགྱུར་རོ། །བྱོན་པ་དང་བདུག་
[174b.5]སྤོས་ལ་སོགས་དབུལ་བར་བྱའོ། །སླར་ཡང་ཉིན་མོ་རྣམ་པར་མནན་ཏེ་གཏོར་མའི་ལས་ཐམས་ཅད་བྱས་ནས་ཀུ་ཤ་བླངས་ཏེ་ཉེ་བར་འདུག་པར་འདོད་པས་དེ་བཞིན་ཉིད་དུ་ཕྱོགས་བཅུར་སྤྱན་དྲང་བར་བྱའོ། །བཅོམ་ལྡན་འདས་མ་བྱོན་པ་དང་། དྲི་དང་མེ་ཏོག་ལ་སོགས་
[174b.6]པ་ཡང་བཞེས་ཏེ་བདག་གི་བྱ་བ་ཡང་མཛོད་ཅིག་ཅེས་སོ། །དེ་ནས་ཀུ་ཤ་བླངས་ཏེ་ཉེ་བར་འདུག་སྟེ་ཇི་སྐད་བཤད་པའི་བསྒྲུབ་པ་བྱའོ། །རིག་པ་སྒྲུབ་པ་ལ་མཚན་མ་འདི་རྣམས་འབྱུང་སྟེ། རིག་པའི་ཆེད་དུ་རྨི་ལམ་མཐོང་བ་ནི་གླང་པོ་ཆེ་དང་། རྟ་དང་། ལྷའི་ཁྱིམ་དང་། 
[174b.7]ཁང་བཟངས་མཐོང་བ་དང་། འཛེགས་པ་དང་། རིག་པའི་དངོས་གྲུབ་ཀྱི་མཚན་ཉིད་རྣམས་ཀྱང་རྟ་མཐོང་བས་རླུང་གི་བྱ་བའི་དངོས་གྲུབ་གྲུབ་བོ། །དེ་བཞིན་དུ་མ་དང་། ཕ་དང་། མེས་པོ་དང་། ཡང་མེས་དང་། རྒྱལ་པོ་ཆེན་པོ་དང་། བུ་མོ་རྒྱན་གྱིས་བརྒྱན་
[175a]
[175a.1]པ་མཐོང་བ་དང་། གོས་དཀར་པོ་བགོ་བ་དང་། ཟན་དང་། བ་ལང་དང་། བྲམ་ཟེ་གཞོན་ནུ་དང་། གསེར་དང་། རླན་དང་། རྨ་བྱ་དང་། ཤ་དང་། ཉ་དང་། འོ་མ་དང་། ཞོ་དང་། མར་གྱི་གཏོར་མའི་ལས་ལ་སོགས་པ་རྣམས་འཇུག་བཞིན་པས་ནོན་
[175a.2]པར་སྨྲ་བ་རྣམས་དང་། མེ་ཏོག་དང་འབྲས་བུ་ལ་སོགས་པ་མཐོང་ན་ཇི་ལྟ་བར་ལྡན་པའོ། །དེ་ནས་སོས་ཀ་དང་། དབྱར་ཉེ་བར་མ་མཐོང་བ་དང་། རླན་ལ་གནས་པའི་ནས་དང་གྲོ་རྣམས་མཐོང་ན་ཕྱིན་ཅི་ལོག་གི་དུས་ཀྱི་ཆར་པ་དང་། ཇི་ལྟར་རབ་ཏུ་བསྔགས་པའི་ཞི་བ་འདོད་པ་
[175a.3]ནི་བུམ་པ་གང་བ་དང་། འོ་མ་དང་། ཞོ་དང་། མར་དང་། མེ་ཏོག་དང་། འབྲས་བུ་རྣམས་མཐོང་ན་རབ་ཏུ་འཇུག་པར་བྱ་བཞིན་པ་འདི་རྣམས་ནི་མཆོག་ལས་སོ། །བ་ལ་དང་། བྲམ་ཟེ་དང་། གཞོན་ནུ་དང་། གསེར་དང་། རྨ་བྱ་ལ་སོགས་པ་རྣམས་མཐོང་བ་
[175a.4]དང་བལྟས་ནས་དངོས་གྲུབ་བོ་ཞེས་རིག་པ་ཐམས་ཅད་སྒྲུབ་པའི་བྱ་བ་རྣམས་ལ་ལས་རྣམས་བརྩམ་པར་བྱའོ། །ཕྱིན་ཅི་ལོག་འདི་རྣམས་མཐོང་ན་གཉིད་མི་ལོག་སྟེ། རྨི་ལམ་དུ་སྡིག་པ་དང་། བོང་བུ་དང་། རྔ་མོ་དང་། ཕག་དང་། སྤྲེའུ་དང་། བྱ་རོག་དང་། འུག་
[175a.5]པ་དང་། བྱ་རྒོད་ཐམས་ཅད་དང་། བྱི་བ་དང་། བྱི་ལ་དང་། དབྱིག་དང་། གཅེར་བུ་དང་། སི་ཏ་རུཀྵ་དང་། སྣོད་སྟོང་པ་དང་། ཤིང་སྐམ་པོ་དང་། དུར་ཁྲོད་ཀྱི་སོལ་བ་དང་། ཆུ་ཀླུང་བསྐམས་པ་དང་། ལོག་པར་འདྲེན་པ་རྣམས་ཏེ་མི་ཤིས་པ་མཐོང་ན་
[175a.6]རིག་པ་མི་འགྲུབ་བོ། །བྱ་བ་ཐམས་ཅད་ལ་བགེགས་འབྱུང་བར་འགྱུར་རོ། །དེ་ལ་སྔགས་འདི་བགེགས་ཐམས་ཅད་ལ་རབ་ཏུ་སྦྱར་བར་བྱའོ། །ཨོྃ་བཛྲ་ཁུ་རུ་བི་ཀྲི་ཏཱ་ན་ན་ཧཱུྃ་ཧཱུྃ་ཕཊ། སྔགས་འདི་ནི་རྟ་མགྲིན་ཞེས་བྱ་བ་ཁྲོ་བོའི་རྒྱལ་པོའི་སྟེ། སྔགས་འདི་ལྷག་པར་གནས་
[175a.7]པས་བདག་ཉིད་བསྲུང་བ་བྱས་པ་དང་། ལས་ཐམས་ཅད་སྒྲུབ་པ་ལ་འཇིགས་པ་མི་འབྱུང་ངོ་། །དེ་ནས་རིམས་རྣམས་དང་། བྱིས་པ་གདོན་གྱིས་ཟིན་པ་རྣམས་ལ་བྱ་བས་པ་དང་། སྲད་བུ་བཅིང་བར་བྱ་སྟེ། དུག་བྱབས་པ་ཡང་ཇི་སྲིད་དུ་རིག་པ་ལན་ཅིག་བཟླས་པས་འགྲུབ་པར་
[175b]
[175b.1]བྱེད་དོ། །དེ་ལ་བུམ་པ་ལ་འདྲིར་གཞུག་པར་བྱ་སྟེ། གཞོན་ནུ་མས་བཀལ་བའི་སྲད་བུ་གཙོ་བོའི་སྔགས་ཀྱིས་མདུད་པ་བརྒྱད་བརྒྱ་བྱས་ནས་བུམ་པ་དེ་ལ་བཅིང་བར་བྱའོ། །རིམ་པ་དེ་དངོས་གྲུབ་དང་དངོས་གྲུབ་མེད་པར་སྟོན་པར་བྱེད་དོ། །ཉི་མ་གཉིས་པ་ལ་མདུད་པ་
[175b.2]ཐམས་ཅད་དགྲོལ་བར་བྱའོ། །རྣམ་པ་གཞན་དུ་ན་རིག་པས་བཅིངས་ཏེ་མ་གྲོལ་བཞིན་པ་དོན་མེད་པར་བྱེད་པོ་དེ་ལྟ་བུ་ལ་སོགས་པ་སྔགས་དེ་ལས་བཅོ་བརྒྱད་དུ་འགྱུར་རོ། །འདི་ནི་ལྷག་པར་གནས་པ་ཐམས་ཅད་དང་སྔགས་ཐམས་ཅད་ཀྱི་སྒྲུབ་པའི་ཐབས་ཏེ། དེ་ལ་རིག་
[175b.3]པའི་སྔགས་ཀྱི་སྦྱོར་བའི་ཁྱད་པར་བརྗོད་པར་བྱ་སྟེ། གང་དུ་བསྒྲུབ་པ་བྱ་བཞིན་པའི་སྐྱེས་བུ་ལ་མཐོང་བ་སྦྱིན་པ་བྱེད་དེ། དེ་ལ་སྐྱེས་བུ་ལྷག་པའི་ལྷ་དེ་སྐྱེས་བུ་ལ་ཉེ་བར་གནས་པར་རྟོག་པར་བྱེད་དེ། སྔགས་དེ་གང་གིས་བསྒྲུབ་པར་བྱ་བཞིན་པ་ལ་མཐོང་བ་སྦྱིན་པར་བྱེད་དོ། །
[175b.4]ལྷག་པའི་ལྷ་དེ་ཉེ་བར་གནས་པར་རྟོག་པར་བྱེད་དོ། །འདི་ནི་རིག་པའི་སྔགས་ཀྱི་ཁྱད་པར་རོ། །སྔགས་འདིའི་སྒྲུབ་པའི་ཐབས་ཀྱི་ཆོ་ག་ནི་དཀྱིལ་འཁོར་གྲུ་བཞི་པ་ཉེ་བར་བྱུགས་ཏེ་དེའི་དབུས་སུ་སངས་རྒྱས་ཀྱི་གཟུགས་བརྙན་ཞལ་ནུབ་ཏུ་ཕྱོགས་པར་བཞུགས་ནས་དེའི་
[175b.5]གཡས་ཀྱི་ཕྱོགས་སུ་བཅོམ་ལྡན་འདས་མ་གཞག་པར་བྱའོ། །གཡོན་དུ་ཁྲོ་བོའི་རྒྱལ་པོ་རྟ་མགྲིན་ནོ། །དེ་ནས་མྱུར་དུ་ཤར་དུ་མངོན་པར་ཕྱོགས་པས་གནས་ནས་ཀུ་ཤ་བླངས་ཏེ། བཅོམ་ལྡན་འདས་ཀྱི་གཟུགས་བརྙན་ལ་དྲི་དང་མར་མེ་ལ་སོགས་པ་མཆོད་པ་བྱས་ཨ་
[175b.6]ག་རུ་དང་ཏུ་རུཥྐའི་བདུག་པ་བསྲེགས་ཏེ་གཏོར་མ་ཐོབ་པ་ཡང་སྦས་པའི་ཕྱོགས་བཞི་རྣམས་སུ་ཕུལ་ནས་སངས་རྒྱས་ཀྱི་གཟུགས་བརྙན་གྱི་སྤྱན་སྔར་ཀུ་ཤ་བླངས་ནས་ཉེ་བར་འདུག་སྟེ། ནད་ཐམས་ཅད་ཁྱད་པར་བྱབ་པར་བྱའོ། །ནད་ཐམས་ཅད་རྣམ་པར་ཐིམ་ཞིང་གྲོལ་བར་འགྱུར་རོ། །
[175b.7]ཉི་མ་བདུན་པའི་ཐོ་རངས་སམ་མཚན་མོ་གསུམ་ལའོ། །སྒྲོལ་མའི་རྒྱུད་དེ་ཐམས་ཅད་ཀྱི་ཆོ་ག་འཁོར་དང་བཅས་པ་འཆང་བར་བྱེད་དོ། །རྒྱ་མཚོ་དང་། རི་བོ་དང་། དུར་ཁྲོད་རྣམས་སུ་སོ་སོར་གནས་པའི་དགེ་སློང་མ་གཞན་གང་ལ་ལས་བདག་ཉིད་སྲུང་བའི་དོན་དུ་
[176a]
[176a.1]བཟླས་པ་དབུལ་བར་བྱའོ། །ཤ་ཟའི་གནོད་སྦྱིན་ལ་སོགས་པ་གང་ཡིན་པ་དེ་རྣམས་ཀྱི་འཇིགས་པ་མི་འབྱུང་ངོ་། །དེ་ལ་ཤར་གྱི་ཕྱོགས་སུ་འགྲོ་བར་འདོད་པས་དཀྱིལ་འཁོར་གྲུ་བཞི་པ་བྱས་ནས་དེར་དྲི་དང་མེ་ཏོག་དང་། བདུག་པ་ལ་སོགས་པ་ཕུལ་ནས་
[176a.2]བདག་ཉིད་སྲུང་བའི་དོན་དུ་ལན་ཉི་ཤུ་རྩ་བདུན་བཟླས་པ་དབུལ་བར་བྱའོ། །དེ་བཞིན་དུ་མཚན་མོའི་དུས་ལ་བབ་པ་ན་ལམ་དུ་བཟླས་པ་དབུལ་བར་བྱའོ། །རྟག་ཏུ་ཡིད་ལ་བྱའོ། །སྲད་བུ་ཡང་བདག་ཉིད་ལ་བཅིང་བར་བྱའོ། །སྔར་བརྗོད་པས་དེ་རྣམས་ཀྱིས་ཀྱང་
[176a.3]ལན་བདུན་མངོན་པར་བསྔགས་པས་བྲིས་པར་འགྱུར་རོ། །དེ་བཞིན་དུ་སྙིང་པོར་གདོན་རྣམས་ལ་སྔར་བརྗོད་པའི་ཆོ་གས་ཀུ་ཤས་བྱབ་པར་བྱའོ། །སྔར་བརྗོད་པ་དེ་རྣམས་ཀྱིས་ཀྱང་རིག་པ་བདུན་པོ་དེ་རྣམས་ཀྱིས་སོ། །དེ་བཞིན་དུ་ལྷོའི་ཕྱོགས་སུ་འགྲོ་བར་འདོད་པས་
[176a.4]བདུག་པ་དང་། མེ་ཏོག་ཕུལ་ནས་ལན་ཉི་ཤུ་རྩ་གཅིག་ཏུ་བཟླས་པ་དབུལ་བར་བྱའོ། །དེ་བཞིན་དུ་གྲུལ་བུམ་གྱི་གདོན་རྣམས་ལ་སྔར་བརྗོད་པའི་ཆོ་གས་བྱབ་པར་བྱའོ། །སྲད་བུ་ཡང་བཅིང་བར་བྱ་སྟེ་ཞི་བར་འགྱུར་རོ། །དེ་བཞིན་དུ་ནུབ་ཀྱི་ཕྱོགས་སུ་འགྲོ་བར་འདོད་པས་དེ་
[176a.5]བཞིན་དུ་ཀླུ་དང་། འདབ་བཟང་གི་གདོན་རྣམས་ལ་སྔར་བརྗོད་པས་བྱབ་པར་བྱའོ། །སྔར་བརྗོད་པའི་ཆོ་གས་སོ། །དེ་བཞིན་དུ་བྱང་གི་ཕྱོགས་སུ་འགྲོ་བར་འདོད་པས་དེ་བཞིན་དུ་གནོད་སྦྱིན་གྱི་གདོན་རྣམས་ལ་སྔར་བརྗོད་པའི་ཆོ་གས་སོ། །དེ་བཞིན་དུ་ཕྱོགས་བྲལ་རྣམས་
[176a.6]སུ་ཡང་ངོ་། །དེ་ནས་སྤྱན་རས་གཟིགས་དབང་ཕྱུག་གིས་སླར་ཡང་ལྷ་དང་གནོད་སྦྱིན་ལ་སོགས་པ་རྣམས་ལ་སྨྲས་པ། གྲོགས་པོ་ཁྱེད་རྣམས་ཉོན་ཅིག །དེ་བཞིན་གཤེགས་པའི་གཟུགས་མཚན་ཐམས་ཅད་རྫོགས་པའི་དེ་བཞིན་གཤེགས་པའི་སྐུ་མཐོང་ནས་གཡས་པས་
[176a.7]མཆོག་སྦྱིན་པ་དང་། ཆོས་སྟོན་པར་མཛད་བཞིན་པ། མི་འཇིགས་པ་རབ་ཏུ་སྦྱིན་པའོ། །དེར་རིག་པ་བསྒྲུབ་པར་བྱའོ། །མངོན་སྤྱོད་ཅན་ནི་བསྒྲུབ་པར་མི་བྱ་སྟེ། སྒྲོལ་མས་ནོན་པའི་ཁྲོ་བོ་དང་། ཉེ་བར་བསྒྲུབ་པར་བྱའོ། །ཇི་སྲིད་རལ་གཅིག་མའི་མདུན་ན་ཕྱག་ན་རྡོ་
[176b]
[176b.1]རྗེ་དང་ཉེ་བར་རོ། །ཁྲོ་བོའི་མཚན་ཉིད་ཀྱང་འཆང་བར་བྱེད་དོ། །མཚན་ཉིད་ཐམས་ཅད་ཡང་དག་པར་རྫོགས་པར་སྣུམ་ཞིང་སྔོ་བསངས་སྔར་བརྗོད་པའི་རྣམ་པ་ལས་ཞི་བའི་གཟུགས་ཅན་གྱི་མདུན་དུ་རིག་པ་གཞན་ཡང་བསྒྲུབ་པར་བྱའོ། །མངོན་སྤྱོད་ཅན་གྱི་རྣམ་པར་
[176b.2]འགྱུར་བའི་གཟུགས་ཅན་དུ་བྱའོ། །ཞི་བ་ཅན་དང་རྒྱས་པ་ཅན་ནི་ཞི་བའི་གཟུགས་ཅན་ནོ། །གང་དུ་སྒྲུབ་པ་པོ་མངོན་པར་ཕྱོགས་ནས་བལྟས་པ་དེར་བསྒྲུབ་པར་བྱའོ། །རལ་པ་གྱེན་བརྫེས་སུ་བརྗོད་པའི་རིག་པ་ཐམས་ཅད་ཀྱི་སྒྲུབ་པའི་ཐབས་ཀྱི་ཆོ་ག་རྗེས་སུ་གནང་བ་ཡང་
[176b.3]བུད་མེད་གང་ཡིན་པའི་བུད་མེད་དེའི་མཚན་ཉིད་དང་། གཟུགས་དང་། ཆ་བྱད་འཆང་བར་བྱའོ། །སྐྱེས་པ་ཡོད་ན་སྐྱེས་པའི་མཚན་ཉིད་དང་ཡང་དག་པར་ལྡན་པར་གྱུར་པ་སྐྱེས་པའི་རྒྱན་གྱིས་བརྒྱན་པར་བྱས་པ་ལག་ཆ་དང་བཅས་པ་ཇི་འདྲ་བའམ་སྔར་བརྗོད་པ་དེ་འདྲ་བ་
[176b.4]བྱའོ། །ཕྱིན་ཅི་ལོག་གི་གཟུགས་ཀྱིས་དངོས་གྲུབ་མི་འབྱུང་ངོ་། །ཇི་སྲིད་དུ་ལྷ་དྲག་པོ་དེའི་ཉེ་ལོགས་སུ་དེ་བཞིན་གཤེགས་པ་གཞག་པར་བྱའོ། །མཆོད་རྟེན་ནམ། སླར་ཡང་རྟེན་ཅིང་འབྲེལ་པར་འབྱུང་བའི་སྙིང་པོ་ཅན་མ་གས་ཤིང་དུམ་བུར་མ་གྱུར་པ་དངོས་གྲུབ་
[176b.5]སྦྱིན་པར་བྱེད་དོ། །དེ་ལ་བཅོམ་ལྡན་འདས་མ་འཕགས་མ་སྒྲོལ་མའི་དཀྱིལ་འཁོར་འདི་ནི་དམ་ཚིག་ཐམས་ཅད་སྐྱེད་པར་བྱེད་པ་ཞེས་བྱ་བའི་དཀྱིལ་འཁོར་ཏེ་རྣམ་པར་རྒྱལ་བ་མངོན་པར་དབང་བསྐུར་བ་ཞེས་བྱ་བ་བཀྲ་ཤིས་དང་བསོད་ནམས་ཀྱི་ལས་ཐམས་ཅད་བྱེད་པ་དང་། ལོ་
[176b.6]ཐོག་དང་། ཚེ་དང་། ནད་མེད་པ་འཕེལ་བར་བྱེད་པ་དམ་ཚིག་ཉམས་པ་རྣམས་ཀྱང་དམ་ཚིག་སྐྱེད་པར་བྱེད་པ་པོར་འགྱུར་རོ། །སྣ་ཚོགས་པའི་ཆུ་ཀླུང་གི་འགྲམ་མམ། པདྨའི་མཚོའི་འགྲམ་དུ་དཀྱིལ་འཁོར་འདི་བྲི་བར་བྱའོ། །ཆུའི་ལེགས་པར་སྦྱངས་པའི་ས་གཞིའི་ཆར་
[176b.7]བྱས་ནས་སྐྲ་དང་། ཕུབ་མ་དང་། སོལ་བ་དང་། ཐལ་བ་དང་། ཤིང་དང་། སོ་ཕག་དང་། གསེག་མ་དང་། ཐོད་པ་དང་། ཀེང་རུས་དང་བྲལ་བ། མགྲིན་པའམ། ཆུའི་ཚད་གང་དུ་ཉེ་ལོགས་ན་ཆུ་ཡོད་པའི་གཡས་ཀྱི་གཞོགས་སམ། ནུབ་ཏུ་གང་དུ་མེ་ཏོག་
[177a]
[177a.1]དང་འབྲས་བུར་ལྡན་པའི་ཤིང་ཡོད་པ་དང་། གང་ཡང་ཡིད་དུ་མངོན་པར་འོང་བ་གང་དུ་ནོར་ཡོད་པའི་ཕྱོགས་སུ་གྲུ་བཞི་པ། སྒོ་བཞི་པ། ཚོན་སྣ་ལྔ་པའི་ས་ལཱིའི་ཕྱེ་མས་དཀྱིལ་འཁོར་ཀུན་ཏུ་བྲི་བར་བྱའོ། །ཚོན་སྣ་ལྔ་པའི་སྲད་བུ་ཉིད་ཀྱིས་ཐིག་བཏབ་
[177a.2]ནས་ཨུ་དུམ་བཱ་རའི་ཕུར་བུ་རྣམས་ཀྱིས་ཀྱང་ངོ་། །དཀར་པོའི་ཕྱོགས་ཚེས་གྲངས་དང་། བྱེད་པ་དང་། ཡུད་ཙམ་དང་། རྒྱུ་སྐར་དང་། སྦྱོར་བ་དགེ་བ་ལ་དེ་རྣམས་ཀྱིས་དང་པོར་དཀར་པོ། གཉིས་པར་དམར་པོ། གསུམ་པར་སེར་པོ། བཞི་པར་སྔོན་པོ། ལྔ་པར་ནག་
[177a.3]པོ་ཞེས་སོ། །ལྷག་མ་ཤར་གྱི་དབུས་སུ་ལྷ་རྣམས་བྲི་བར་བྱའོ། །པདྨའི་དབུས་སུ་འབྲུ་དང་། རིན་པོ་ཆེ་དང་། སྨན་དང་། མེ་ཏོག་ཐམས་ཅད་ཀྱིས་ཡོངས་སུ་བཀང་བའི་བུམ་པ་རབ་ཏུ་གཞག་པར་བྱའོ། །དེའི་ཤར་དུ་སངས་རྒྱས་བཅོམ་ལྡན་འདས་ཀྱི་གཡས་སུ་
[177a.4]འཕགས་པ་སྤྱན་རས་གཟིགས་དབང་ཕྱུག་གོ། །གཡོན་དུ་དྲི་མ་མེད་པར་འགྲོ་བའོ། །འཕགས་པ་སྤྱན་རས་གཟིགས་དབང་ཕྱུག་གི་གཞོགས་སུ་སྒྲོལ་མ་བདུན་ནོ། །གཡོན་དུ་དྲི་མ་མེད་པར་འགྲོ་བའི་བུད་མེད་བདུན་ནོ། །དཔལ་ལྷ་མོའི་གཞོགས་སུ་གོས་དཀར་
[177a.5]མོའོ། །སྒྲོལ་མ་རྣམས་ཀྱི་གཞོགས་སུ་ཟླ་བ་མ་གཞག་པར་བྱའོ། །ཟླ་བ་མ་ནས་བརྩམས་ནས་དཔལ་མོ་གྲགས་ལྡན་མོ་དང་། དཀར་མོ་ཡང་ངོ་ཞེས་སོ། །གཞོགས་སུ་དཀར་མོ་ཆེན་མོ་དང་ཁྲོ་གཉེར་ཅན་ནོ། །སྒོའི་ཕྱོགས་སུ་སྙིང་སྟོབས་མ་དང་ནུས་པའོ། །དཀྱིལ་
[177a.6]འཁོར་གྱི་ནང་གི་གཞོགས་གཉིས་ཀར་ཚངས་པ་དང་། དྲག་པོ་ཡང་ངོ་། །དྲག་པོའི་གཞོགས་སུ་ལྷ་མོ་ཨུ་མའོ། །ཚངས་པའི་དབྱངས་ཅན་མའོ། །སྒོའི་ནང་དུ་དབྱུག་གུ་དང་། རིལ་བ་སྤྱི་བླུགས་སོ། །གཅིག་ཏུ་ཤེས་རབ་ཀྱི་ཕ་རོལ་ཏུ་ཕྱིན་མའོ། །གཅིག་ཏུ་
[177a.7]ཞི་བ་ཐོབ་པའོ། །སྒོ་རུ་མངོན་ཕྱོགས་དང་། རྟ་མགྲིན་ཞེས་བྱ་བའི་ཁྲོ་བོ་གཞག་པར་བྱའོ། །དེའི་གཞོགས་སུ་སྲིན་མོ་རལ་གཅིག་མ་ཞེས་བྱ་བ་དགོད་པར་བྱའོ། །འདི་ནི་བཅོམ་ལྡན་འདས་མ་འཕགས་མ་སྒྲོལ་མའི་དཀྱིལ་འཁོར་བཅིང་བ་སྟེ། ཁྲུ་བཞི་པའམ། ཁྲུ་བརྒྱད་
[177b]
[177b.1]པའམ། ཁྲུ་བཅུ་གཉིས་པའམ། ཁྲུ་བཅུ་དྲུག་པའི་དཀྱིལ་འཁོར་ཀུན་ཏུ་བྲི་བར་བྱའོ། །གཟུགས་དང་ཕྱག་རྒྱ་རྣམས་དགོད་པར་ཐམས་ཅད་དུ་བཅོམ་ལྡན་འདས་ཀྱི་པདྨ་ནི་པདྨའི་ཕྱག་རྒྱ་རྒྱས་པར་བྱ་བའོ། །བྱང་ཆུབ་སེམས་དཔའ་རྣམས་ཀྱི་རིགས་བཟང་པོའོ། །འཕགས་
[177b.2]མ་སྒྲོལ་མའི་ནི་ཨུཏྤ་ལའོ། །དཔལ་མོ་ནི་མེ་ཏོག་ཁ་ཕྱེ་བ་དང་པདྨ་དཀར་པོའོ། །གོས་དཀར་མོའི་དེ་ཉིད་སྡོང་བུ་དང་བཅས་པ་མཆོག་ཏུ་རྒྱས་པའོ། །འཕགས་མ་གྲགས་ལྡན་མའི་སྡོང་བུ་དང་བཅས་པའི་མེ་ཏོག་གོ། །སྒོ་རྣམས་ཐམས་ཅད་དུ་དང་། གྲྭ་རྣམས་
[177b.3]ཐམས་ཅད་དུ་ཡང་ཀུ་ཤ་རེ་རེ་ལ་ཙུ་ཏའི་ཡལ་འདབ་བཅུ་དགོད་དེ། སྟོད་དུ་བ་དན་བསྒྲེང་བར་བྱའོ། །དེ་ནས་རང་རང་གི་སྔགས་ཀྱིས་སྤྱན་དྲང་བར་བྱ་སྟེ་གཤེགས་སུ་གསོལ་བ་ཡང་ངོ་། །ཡང་ན་འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་ཚར་བ་རིག་པས་སོ། །
[177b.4]ཡང་ན་འཕགས་མ་སྒྲོལ་མའི་སྙིང་པོས་མེ་ཏོག་དཀར་པོས་སྤྱན་དྲང་བ་དང་། གཤེགས་སུ་གསོལ་ལོ། །མཚན་མོ་དྲི་དང་། མེ་ཏོག་དང་། བདུག་པ་དང་། མར་མེས་མཆོད་པ་བྱས་ནས་གཏོར་མས་ཉེ་བར་མཆོད་དེ། བཀྲ་ཤིས་ཅན་དང་། ཨུལློ་པི་ཀ་དང་། མོན་
[177b.5]སྲན་གྲེའུ་དང་། སྣུམ་ཁུར་ལ་སོགས་པ་དང་། མོན་སྲན་སྡེའུའི་ལ་དུ་དང་། ཏིལ་གྱི་ཐུག་པ་དང་། འོ་ཐུག་དང་། ཞོའི་ཟན་དང་། དར་བ་དང་། ཐུག་པ་དང་། འབྱུང་བའི་ཟས་སྣུམ་ཁུར་གཞན་རྣམས་དང་། བྱན་བུ་རམ་དང་། ཞོ་ཡང་སྟེ་གཏོར་མའི་ཆོ་གའོ། །
[177b.6]དེ་ནས་སླར་ཡང་དྲི་བཟང་པོའི་དྲི་དང་མེ་ཏོག་གི་མཆོད་པ་མཆོད་པ་བྱས་ནས་ཆུ་ལས་སྐྱེས་པ་ནི་ཁྱད་པར་དུའོ། །དེ་ནས་རེ་རེ་སྔགས་ལན་བདུན་བདུན་བརྗོད་པར་བྱའོ། །ཡང་ན་འཕགས་མ་སྒྲོལ་མ་བརྒྱད་བརྒྱར་བཟླས་པར་བྱའོ། །ནད་གི་བུམ་པ་གང་ཡིན་པ་དེ་ལ་སྙིང་པོ་ཡི་གེ་
[177b.7]ལྔས་སྟོང་བརྒྱད་བརྒྱ་བཟླས་པར་བྱའོ། །དེ་ནས་མེའི་གནས་སུ་མེ་ཉེ་བར་བཟུང་ནས། མར་དང་། ཏིལ་མར་དང་། ཟས་ཉིད་ཀྱིས་སྦྱིན་སྲེག་གི་ཆོ་ག་ཇི་ལྟར་གཟུགས་དང་། གྲངས་མེད་པར་དེ་ལྟར་སྦྱིན་སྲེག་ཀྱང་བྱའོ། །ཕྱི་ནས་སློབ་མ་ལེགས་པར་ཡོངས་སུ་བཏགས་
[178a]
[178a.1]པའི་སྣོད་དང་ལྡན་པའི་སྒྲུབ་པ་པོས་ཡང་རབ་ཏུ་གཞུག་པར་བྱའོ། །གོས་ཀྱིས་གདོང་གཡོགས་ཏེ་ཐལ་མོ་མེ་ཏོག་གིས་བཀང་བ་རབ་ཏུ་བཅུག་སྟེ་གཏོར་བར་བྱའོ། །གང་དུ་ལྷུང་བ་དེའི་རིགས་སུ་འགྱུར་རོ། །དེ་ལྟར་དཀྱིལ་འཁོར་དུ་རབ་ཏུ་བཅུག་སློབ་མ་
[178a.2]དམ་ཚིག་ཤེས་པར་འགྱུར་རོ། །དབང་བསྐུར་གང་འདོད་པ་དེ་བྱིན་ཏེ་ལྷོ་དང་ནུབ་ནས་ཤར་དུ་མངོན་པར་ཕྱོགས་ནས་སྲ་རྩི་པོག་གི་བདུག་པ་མར་དང་བསྲེས་པས་ཉེ་བར་བདུག་གོ། །ཉི་མ་གུང་ལ་བུམ་པས་སོ། །སྔགས་ཐམས་ཅད་བདུན་བདུན་བཟླས་པའི་སྲེག་བླུགས་
[178a.3]སྲེག །སྲེག་བླུགས་བསྲེགས་ནས་དེ་ནས་བཅོམ་ལྡན་འདས་མའི་ལས་ཆེན་པོས་སློབ་མ་གཡོན་གྱི་ཕྱོགས་སུ་བཞག་སྟེ། དེ་ནས་དཀྱིལ་འཁོར་ལ་བསྐོར་བ་བྱེད་དུ་གཞུག་གོ། །སྙིང་པོ་ཡང་སྦྱིན་ནོ། །དེས་འཕགས་མ་སྒྲོལ་མ་འདིའི་ཕྱག་རྒྱ་བཅིངས་ནས་བཟླས་པར་བྱའོ། །
[178a.4]དེ་ལྟ་བུས་མངོན་པར་དབང་བསྐུར་བར་འགྱུར་རོ། །དེ་རྣམས་ཐམས་ཅད་དུ་ཐམས་ཅད་བྱས་ན་འདི་མྱུར་དུ་ཞི་བར་འགྱུར་རོ། །བཅོམ་ལྡན་འདས་མ་ལ་རབ་ཏུ་དད་པར་བྱེད་དོ། །སེང་གེའི་ཁྲི་ལ་གནས་པ་ལྟ་བུའི་རྒྱལ་སྲིད་འདོད་པས་མངོན་པར་དབང་བསྐུར་བར་བྱའོ། །
[178a.5]ལོངས་སྤྱོད་འདོད་པས་རྒྱ་སྐྱེགས་ཀྱི་འདབ་མ་ལ་གནས་པའོ། །ལོག་པར་འདྲེས་པ་ཉེ་བར་ཕྱུང་བ་བདག་གིས་སོ་ཕག་ལ་ཀུན་ཏུ་གནས་པའོ། །ཚེ་འདོད་པས་ཐུང་ངུ་བཅུ་ལ་གཡོ་བའི་སའི་སྙིང་པོ་ལ་གནས་པའོ། །སློབ་དཔོན་རྒྱས་པར་འདོད་པས་ཨ་རིཥྚ་དང་། ཐོད་
[178a.6]པ་ལ་ཀུན་ཏུ་གནས་པ་ཅན་ཉེ་བར་ཕྱུང་བ་མངོན་པར་དབང་བསྐུར་བར་བྱའོ། །ལན་བདུན་དུ་མངོན་པར་དབང་བསྐུར་བས་ནི་དཔལ་མེད་པ་རབ་ཏུ་ཞི་བར་བྱེད་དོ། །ལན་བཅུ་གཉིས་མངོན་པར་དབང་བསྐུར་བས་ནི་རྒྱལ་པོར་འགྱུར་རོ། །ལན་ལྔར་མངོན་པར་དབང་བསྐུར་
[178a.7]བས་ནི་དབུལ་པོ་ནོར་དང་ལྡན་པར་འགྱུར་རོ། །ཕྱི་ནས་སླར་ཡང་མཆོད་དེ་གཤེགས་སུ་གསོལ་བར་བྱའོ། །འདི་ནི་འཕགས་མ་སྒྲོལ་མའི་རྣམ་པར་རྒྱལ་བའི་དབང་བསྐུར་བ་ཞེས་བྱ་བའི་དཀྱིལ་འཁོར་གྱི་ཆོ་གའོ། །དཀྱིལ་འཁོར་འདི་ཀུན་ཏུ་བྲིས་ནས་རིང་པོར་མི་ཐོགས་པ་ཉིད་
[178b]
[178b.1]དུ་བཅོམ་ལྡན་འདས་མ་རབ་ཏུ་དགྱེས་པར་བྱེད་དོ། །དེ་ནས་ཡང་བྱང་ཆུབ་སེམས་དཔའ་མཐུ་ཆེན་ཐོབ་ཀྱིས་གསང་བ་པའི་བདག་པོ་ཕྱག་ན་རྡོ་རྗེ་ལ་སྨྲས་པ། རལ་པ་གྱེན་བརྫེས་ཀྱི་རྒྱུད་ཕྱི་མ་དང་བཅས་པ་འདི་སངས་རྒྱས་ཀྱི་ཞིང་དུ་རྗེས་སུ་བརྩེ་བས་རྡོ་རྗེའི་རིགས་ཐམས་
[178b.2]ཅད་ཀྱི་བསྟན་པ་ཀུན་སྲུང་བ་དང་། ཡོངས་སུ་བསྐྱང་བའི་ཆེད་དུ་རྡོ་རྗེའི་རིགས་ཐམས་ཅད་ཉིད་དུ་དངོས་གྲུབ་བྱེད་པ་སྙིགས་མ་ལྔས་ཉོན་མོངས་པ་འདི་ལ་ཡང་ཆོས་ཀྱི་ཚུལ་ཐམས་ཅད་ལྷག་པར་གནས་པའི་ཆེད་དུ་སྒྲོལ་མས་ནོན་པ་དང་མཚུངས་པ་ལས་བྱེད་པ། ཕྱི་མ་འདིའི་
[178b.3]ལམ་རབ་ཏུ་གནས་པའི་ཆེད་དུ་འདི་སྐད་དུས་ཀྱང་སྨྲས་སྨྲས་སོ། །བཅོམ་ལྡན་འདས་རབ་ཏུ་གནས་པ་དང་། སྨོན་ལམ་བརྗོད་པར་བགྱིའོ། །སྔགས་ཀྱི་སྤྱོད་པ་དེ་ལྟ་བུ་འདི་ནི་ཅི་ནས་དེ་སེམས་ཅན་རྣམས་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་རྒྱུར་ཡོངས་སུ་འགྱུར་བ་
[178b.4]དང་། ཅི་ནས་དེ་ཐམས་ཅད་འཐབ་པ་དང་། རྩོད་པ་དང་། མུ་གེ་དང་། ནད་ཀྱིས་འཇིགས་པ་དང་། ཕ་རོལ་གྱི་དམག་ཚོགས་དང་། དུས་མ་ཡིན་པའི་ཆར་ལྷུང་བ་དང་། སྡིགས་པའི་ཆར་བྱེད་པའི་མི་དང་། མི་མ་ཡིན་པ་དང་། དུད་འགྲོའི་འཇིགས་པ་
[178b.5]ཐམས་ཅད་དང་། དེ་ལ་ཡང་བཀྲ་མི་ཤིས་པ་དང་། རྨི་ལམ་དང་། མཚན་མ་ངན་པ་དང་། གདུག་པའི་གནོད་སྦྱིན་དང་། སྐྱེས་བུ་དང་། རོ་དང་བྲལ་བ་དང་། ཁ་བ་དང་། ཚ་བ་དང་། དྲི་ངན་པ་དང་། རེག་པ་ངན་པ་དང་། དུག་བསལ་བར་བགྱིའོ། །
[178b.6]བཅོམ་ལྡན་འདས་མ་འཕགས་མ་སྒྲོལ་མ་བུད་མེད་ཀྱི་གཟུགས་དང་། ཆ་བྱད་ཀྱིས་དེ་ལ་ཆོམ་རྐུན་དང་། ཆུ་དང་། མུ་གེ་དང་། རྣམ་པར་འཚེ་བ་སེལ་བར་བགྱིའོ། །རྒྱལ་པོ་དང་། སེང་གེ་དང་། སྟག་དང་། མ་ཧེ་དང་། སྤྱང་ཀི་དང་། དུག་དང་། ཆོམ་
[178b.7]རྐུན་དང་། མི་དང་། མི་མ་ཡིན་པའི་འཇིགས་པ་ཐམས་ཅད་རབ་ཏུ་ཞི་བར་བགྱིའོ། །སེམས་ཅན་ཐམས་ཅད་ཀྱང་སྔགས་སྒྲུབ་པའི་ཆོ་ག་ལ་མཁས་པ་ཡོངས་སུ་ལོངས་སྤྱོད་པ་རྣམ་པ་སྣ་ཚོགས་པའི་འབྲས་བུ་དང་། སྨན་དང་། མེ་ཏོག་དང་། འབྲས་བུའི་རོ་བཟའ་
[179a]
[179a.1]བ་དང་། བཏུང་བ་དང་། གོས་དང་། གནས་དང་། མལ་ཆ་དང་། སྟན་རྣམས་རྫོགས་པར་བགྱི་བ་དང་། སེམས་ཅན་ཐམས་ཅད་ཆོས་འདོད་པ་ཉིད་དང་། དགེ་བའི་ཆོས་ཀྱི་སྤྱོད་པ་ལ་སྦྱར་བར་བགྱིའོ། །འདི་ནི་བདག་གིས་སངས་རྒྱས་ཐམས་ཅད་
[179a.2]ཀྱི་སྤྱན་སྔར་སྨོན་ལམ་མཐར་ཐུག་པ་སྟེ། གང་དུ་བདག་ལ་སངས་རྒྱས་བཅོམ་ལྡན་འདས་ཐམས་ཅད་ཀྱིས་གནང་བར་གྱུར་ཅིག །བདག་ལ་སངས་རྒྱས་བཅོམ་ལྡན་འདས་ཀྱི་ལས་ཀྱི་དངོས་གྲུབ་ཡིད་ཀྱི་ཤིང་རྟ་ཡོངས་སུ་རྫོགས་པ་དང་། བདག་དང་སྐྱེས་བུའི་རྣམ་པ་འདི་ངེས་པར་
[179a.3]སྒྲོལ་བའི་ཆེད་དུ་དེ་ལྟ་བུའི་གཟུགས་ཀྱིས་བདག་དང་། ཕྱག་ན་རྡོ་རྗེ་བུད་མེད་ཀྱི་གཟུགས་ཀྱིས་དང་། སྣ་ཚོགས་པའི་གཟུགས་དང་། ཆ་བྱད་ཀྱིས་སེམས་ཅན་ཡོངས་སུ་སྨིན་པར་བགྱིའོ། །དེ་ནས་ཡང་སངས་རྒྱས་བཅོམ་ལྡན་འདས་སྤྱན་རས་གཟིགས་དབང་
[179a.4]ཕྱུག་ལ་རྗེས་སུ་བརྩེ་བས་བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་བ་གཞན་རྣམས་དང་། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་ལ་སོགས་པ་རྣམས་
[179a.5]དགུག་པར་བྱས་ནས་དེ་ལྟ་བུའི་གཟུགས་ཀྱིས་སྐྱེས་བུ་ཆེན་པོའི་རྣམ་པ་བྱེད་པར་འགྱུར་རོ། །དེ་ནས་སངས་རྒྱས་བཅོམ་ལྡན་འདས་དེ་རྣམས་ཐམས་ཅད་ཀྱིས་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གྲུབ་པར་འགྱུར་རོ། །དེ་
[179a.6]ནས་ཤཱཀྱ་ཐུབ་པས་བྱང་ཆུབ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་འདི་ནི་བདུད་དང་། བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་བ་གཞན་རྣམས་དང་། ལྷ་དང་། ཀླུ་དང་། གནོད་སྦྱིན་
[179a.7]དང་། དྲི་ཟ་དང་། ལྷ་མ་ཡིན་དང་། གཟི་བརྗིད་ཆེ་ཞིང་གཟི་བརྗིད་ཆེ་བའི་མི་རྣམས་ཡོང་བར་བྱེད་ཅིང་སངས་རྒྱས་ཐམས་ཅད་ཀྱིས་ཡོངས་སུ་བཟུང་ཞིང་བྱིན་གྱིས་བརླབས་པ། ཁྱེད་ཀྱི་རིག་པ་དང་། སྔགས་ཀྱི་ཚིག་རྣམས་ནི་གང་ཁྱོད་ཀྱིས་ནུས་པ་དེ་ལྟ་བུའི་གཟུགས་
[179b]
[179b.1]དང་སྐྱེས་བུའི་རྣམ་པར་བྱས་པའོ། །རིགས་ཀྱི་བུ་ཁྱོད་ཀྱང་སྐད་ཅིག་གིས་ཚངས་པའི་ཆ་བྱད་ཀྱིས་སངས་རྒྱས་ཐམས་ཅད་ཀྱི་ཆོས་ཀྱི་ཚུལ་ཡང་དག་པར་སྦྱོར་བར་བྱེད་དོ། །ཡུད་ཙམ་གྱིས་དགེ་སློང་གི་ཆ་བྱད་ཀྱིས་དང་། སྐད་ཅིག་གིས་སྨན་དང་། རྩིའི་གཟུགས་ཀྱིས་དང་། 
[179b.2]ཡུད་ཙམ་གྱིས་བརྒྱ་བྱིན་གྱི་གཟུགས་ཀྱིས་འཕགས་པའི་ལམ་དུ་འཇུག་པར་བྱའོ། །སྐད་ཅིག་གིས་བདུད་ཀྱི་གཟུགས་ཀྱིས་གཞན་གྱི་གཟུགས་སྤྲུལ་ཏེ་དབང་སྒྱུར་གྱི་ལྷའི་དབང་པོ་དང་། དགའ་ལྡན་དང་། མཚེ་མ་དང་། འོག་མིན་དང་། རྒྱལ་པོ་ཆེན་པོ་བཞི་དང་། འབྱུང་
[179b.3]པོ་ཐམས་ཅད་པ་དང་། དུར་ཁྲོད་དང་། དྲག་པོ་དང་། ཁྱབ་འཇུག་དང་། ནོར་ལྷའི་བུ་དང་། ནོར་སྦྱིན་དང་། དབང་ཕྱུག་ཆེན་པོ་དང་། གནོད་སྦྱིན་དང་། ལྷ་མ་ཡིན་དང་། ནམ་མཁའ་ལྡིང་དང་། མི་འམ་ཅི་དང་། ལྟོ་འཕྱེ་ཆེན་པོ་དང་། སྲིན་པོ་དང་། 
[179b.4]ཡི་དགས་དང་། ཤ་ཟ་དང་། གྲུལ་བུམ་དང་། རྒྱལ་རིགས་དང་། བྲམ་ཟེའི་རིགས་དང་། རྗེ་རིགས་དང་། དམངས་རིགས་དང་། སེང་གེ་དང་། གླང་པོ་ཆེ་དང་། མ་ཧེ་དང་། སྤྲེའུ་དང་། ཕག་སྣ་ཚོགས་པའི་གཟུགས་ཀྱི་འདབ་ཆགས་དང་། རི་དང་། 
[179b.5]ཤིང་དང་། འབྲས་བུ་དང་། གོས་དང་། ཆོས་གོས་དང་། བཞོན་པ་དང་། མལ་སྟན་དང་། རྔ་པ་ཊ་ཧ་དང་། དུང་དང་། རིན་པོ་ཆེ་སྣ་ཚོགས་དང་། རྒྱན་གྱིས་བརྒྱན་པའི་གཟུགས་ཀྱིས་སྤྲས་པ་དང་། སངས་རྒྱས་ཀྱི་གཟུགས་དང་མཚུངས་པར་འགྱུར་
[179b.6]ཏེ། རིགས་ཀྱི་བུ་འདི་ནི་ཁ་དོག་དང་། གཟུགས་དང་། རྟགས་དང་། དབྱིབས་བརྒྱད་ཅུ་རྩ་བཞིའི་གཟུགས་དང་མཚུངས་པར་འགྱུར་ཏེ། དེ་བཞིན་གཤེགས་པ་འོད་དཔག་མེད་ཀྱིས་གསང་བ་པའི་བདག་པོ་ཕྱག་ན་རྡོ་རྗེ་ལ་བཀའ་སྩལ་ཏོ། །རིགས་ཀྱི་བུ་འདི་ནི་བྱང་ཆུབ་
[179b.7]སེམས་དཔའ་སྤྱན་རས་གཟིགས་དབང་ཕྱུག་གི་མཐུ་ཆེན་པོས་འདིར་འོངས་པ་སྟེ། བདུད་དཔུང་དང་བཅས་པའི་ཡུལ་ལ་ཉན་ཐོས་དང་། རང་སངས་རྒྱས་ཐམས་ཅད་དང་། གང་དུ་བདུད་དཔུང་དང་བཅས་པའི་ཡུལ་དུ་གནས་པ་བྱང་ཆུབ་སེམས་དཔའ་སྤྱན་རས་གཟིགས་
[180a]
[180a.1]དབང་ཕྱུག་གི་རིག་པ་དང་། སྔགས་ཀྱི་སྤྱོད་པའི་ཐབས་ཀྱིས་སེམས་ཅན་རྣམས་ཡོངས་སུ་སྤྱོད་པར་བྱེད་དོ། །ཇི་འདྲ་བའི་སེམས་ཅན་ཕྱོགས་བཅུ་རྣམས་སུ་ཚད་མེད་ཅིང་གྲངས་མེད་པ་རྣམས་ཡོངས་སུ་དག་པ་དང་། ཡོངས་སུ་མ་དག་པའི་སངས་རྒྱས་ཀྱི་ཞིང་
[180a.2]རྣམས་སུ་སྒྲིབ་པ་མེད་པའི་ཡེ་ཤེས་ཀྱི་སྤྱན་གྱིས་གཟིགས་པར་འགྱུར་རོ། །བསམ་པ་ཇི་ལྟ་བའི་གཟུགས་ཀྱིས་རང་དང་ཇི་ལྟ་བུས་གདུལ་བར་བྱ་བའི་སེམས་ཅན་རྣམས་གནས་ལ་གསུམ་པ་ཕྱིར་མི་ལྡོག་པ་ལ་འཇོག་པར་བྱེད་དོ། །ཇི་སྲིད་སངས་རྒྱས་ཀྱི་གཟུགས་ཀྱིས་གང་ཡང་སེམས་
[180a.3]ཅན་གྱི་ཆགས་པ་ཟིལ་གྱིས་མནན་ཏེ་རྣམ་པ་སྣ་ཚོགས་པའི་ཡོ་བྱད་དང་། ཡོངས་སུ་ལོངས་སྤྱོད་པར་འདོད་པ་དེ་རྣམས་ཀྱི་ཞེན་པ་སྤང་བའི་ཆེད་དུ་དེ་རྣམས་ལ་ཡོ་བྱད་རྣམས་བྱིན་ནས་ཕྱིར་མི་ལྡོག་པ་ཉིད་ལ་རབ་ཏུ་འཇོག་པར་བྱེད་དོ། །ངེས་པར་སླར་ཡང་དམ་ཚིག་དེས་བྱང་ཆུབ་སེམས་
[180a.4]དཔའ་འཕགས་པ་སྤྱན་རས་གཟིགས་དབང་ཕྱུག་གིས་ཐམས་ཅད་དང་ལྡན་པའི་འཁོར་ལ་སྨྲས་པ། རིགས་ཀྱི་བུ་ཁྱེད་རྣམས་བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་བ་དང་། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་
[180a.5]ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་ལ་སོགས་པ་རྣམས་ཡིད་ཀྱིས་བཤད་པ་ལ་བདག་རབ་ཏུ་སྤྲོ་བ་ཆེན་པོ་བགྱིད་དོ། །བདག་རྟ་མགྲིན་ཞེས་བྱ་བའི་ཁྲོ་བོའི་རྒྱལ་པོ་ཆེན་པོ་སྨྲས་པ་ཡང་བཅོམ་ལྡན་འདས་དང་ཕན་ཚུན་ཕན་པ་དང་། འཇམ་པའི་སེམས་སུ་གྱུར་ཅིག །འདི་ནི་བདག་
[180a.6]གི་གསང་སྔགས་འབྲས་བུ་ཆེན་པོ་གཟི་བརྗིད་ཆེན་པོ་ལས་ཀྱི་དོན་ཐམས་ཅད་སྒྲུབ་པ་པོར་འགྱུར་ཏེ། ཡང་འདིར་ན། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུད་དྷཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་
[180a.7]ཧཱ་ཀཱ་རུ་ཎི་ཀཱ་ཡ། སརྦ་སཏྭཱ་ཡ། ཨ་ནུ་ཀཾ་པ་ཀཱ་ཡ། སརྦྦ་སཏྭཱ་བྱ་ས་ན་གྷཱི་ཏེ་ནི། སརྦ་སཏྭཱ་མ་ཀྵ་ཀ་རཱ་ཡ། སརྦྦ་བཱིརྱ་རཱ་ཛ་ཨ་དྷི་བྷི་ཀྲཱཾ་ཏཱ་ཡ་མ་ཧཱ་རཱ་ཛཱ་པྲོཀྟེ། འདི་རྣམས་ལ་ཕྱག་བྱས་ནས་འཕགས་པ་སྤྱན་རས་གཟིགས་དབང་ཕྱུག་གི་ཞལ་ནས་གསུངས་པ་སེམས་ཅན་ཐམས་ཅད་
[180b]
[180b.1]ཀྱི་དོན་སྒྲུབ་པ། བགེགས་ཐམས་ཅད་གསོད་པར་བྱེད་ཅིང་ཐམས་ཅད་འཇོམས་པར་བྱེད་པའི་སྔགས་བརྗོད་པར་བགྱིའོ། །ཨོྃ་ཧུ་ཧུ་ཧུ། ཏ་རུ་ལེ། བི་ཏ་རུ་ལེ། སརྦྦ་བི་ཥ། གྷཱ་ཏ་ཀ །ཛྭ་ལི་ཏ་བི་ཕུ་ལིངྐ། ཏྲི་ཧཱ་ས། ཀེ་ཤ་རཱ་ཊེ་པ། བཛྲ་ཁུར་ནིར་གྷཱ་ཏ། ཀ་ཙ་ལི་ཏ། 
[180b.2]བ་སུ་དྷཱ་ཏ་ལ། ནི་ཤྭཱ་ས། མཱ་རུ་ཏི་ཏྐྵིཔྟི། དྷ་ར་ཎཱི་དྷ་ར། བྷཱི་ཥ་ཎཱ། ཏྲི་ཧ་ས། ཨ་པ་རི་མི་ཏ་བཱ་ལཱ་ཀྲ་མ་བྷཱི་ཏ་བྷུ་ཏ་ག་ནི། བུ་གྷྣ་བུ་གྷྣ། ཧ་ཡ་གྲཱི་བ། ཁཱ་ད་ཁཱ་ད། པ་ར་མནྟྲཾ་སིདྡྷི་མེ་དི་ན། ཨཱ་བེ་ཤཱ་ཡ། ཛྭ་ལ་ར་པི་ཤཱ་ཙ་གྲ་ཧེ་ཥུ། ཨ་པྲ་ཏི་ཧ་ཏོ། བྷ་བ། བཛྲ་
[180b.3]ཀིཉྩ་རཱ་ཡ་སི། ཨི་མཾ་དུཥྚ་གྲ་ཧ་དུཥྚ་སརྦྦཾ་བཱ། དྷུ་ན་དྷུ་ན། པ་ཊ་པ་ཊ། པནྡྷ་བནྡྷ། བུདྡྷ་དྡྷརྨྨ་སྃ་གྷ། ཨ་ནུ་ཛྙཱ་ཀཱ་ར་ཤཱི་གྷྲཾ། ཧ་ཡ་གྲཱི་བ་ཕཊ། བཛྲ་ག་ཏྲཱ་ཡ་ཕཊ། བཛྲ་ནེ་ཏྲཱ་ཡ་ཕཊ། བཛྲ་དཾཥྚཱ་ཡ་ཕཊ། བཛྲ་ཁུ་རཱ་ཡ་ཕཊ། བཛྲ་ཨཱརྱ་ཁུ་རཱ་ནི་གྷཱ་ཏ་ནཱ་ཡ་ཕཊ། པ་
[180b.4]ར་མནྟྲ་བི་ནཱ་ཤཱ་ནཱ་ཡ་ཕཊ། ཏྲཻ་ལོཀྱ་བྷ་ཡཾ་ཀཱ་རཱ་ཡ་ཕཊ། སརྦྦ་ཀརྨྨེ་ཥུ་ཨ་པྲ་ཏི་ཧ་ཏཱ་ཡ་ཕཊ། བཛྲ་ཀུ་ལོ་ཏྲ་ས་ནཱ་ཡ་ཕཊ། ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་ཕཊ་སྭཱ་ཧཱ། ཧཱུྃ་ཡིག་གསུམ་དང་། ཕཊ་ཡིག་བཞིས་བཅོ་བརྒྱད་ཀྱིས་ལྷག་པའི་བཅུ་བཞི་ལ་བརྟེན་པའི་རྟ་མགྲིན་གྱི་ཞལ་གྱི་
[180b.5]སྔགས་རྫོགས་སོ།། །།ཨོྃ་བཛྲ་ཁུ་ར་བི་ཀྲྀ་ཏཱ་ན་ན་ཧཱུྃ་ཕཊ། ཉེ་བའི་སྙིང་པོའོ། །ཨོྃ་ཧ་ཡ་གྲཱི་བ་ཧྲྀ་ད་ཡ། མཱ་བརྟ་ཡི་ཥྱ་མི། ཨེ་ཧི་ཨེ་ཧི། མ་ཧཱ་བཱ་ལ། བཛྲ་ན་ཁ། བཛྲ་རོ་མ། བཛྲ་ཀོ་ཊ། བཛྲ་ཀོ་ཥ། བཛྲ་ཁུ་ར། བཛྲ་དཾཥྚ། ཧ་ན་ཧ་ན། ད་
[180b.6]ཉ་ད་ཧ། པ་ཙ་པ་ཙ། གྲྀཧྞ་གྲྀཧྞ། བནྡྷ་བནྡྷ། རངྒ་རངྒ། ས་ཧ་ས་ཧ། ཛལྤ་ཛལྤ། ཏུ་རུ་ཏུ་རུ། རུ་ཊུ་རུ་ཊུ། དྷུ་ན་དྷུ་ན། བི་དྷུ་ན་བི་དྷུ་ན། མ་ཐ་མ་ཐ། ཀམྤ་ཀམྤ། ཀཊ་ཀཊ། སརྦྦ་དེ་བཱཾ། སརྦྦ་ཡཀྵ། སརྦྦ་བི་ཧེ་ཋ་ཀཱ། སརྦྦ་བི་ཥཱི་པྲ་བི། པྲ་
[180b.7]བེ་པྲ་བི་ཤ། །ཧ་ཡ་གྲཱི་བ་པྲི་ཡ་ཛྭཱ་ལ་ཨ་བི་ཤ །ཨཱ་བི་ཤ །བཛྲ་ཁུར། མཱ་བི་ལམྦ། བུདྡྷ་དྷརྨྨ་སཾ་གྷ་བ་ཙ་ན། མ་ནུ་སྨ་ར། ཛ་ཏི་མ་ནུ་སྨ་ར། ཧྲྀ་ད་ཡམ་ནུ་སྨར། པི་ཀིར་པི་ཀི་ར། ག་ཛ་ག་ཛ། ནནྡ་ནནྡ། གུ་ལུ་གུ་ལུ། མུ་ལུ་མུ་ལུ། ནི་ཧ་ན་
[181a]
[181a.1]ནི་ཧ་ན། ཧཱུྃ་ཧཱུྃ། ཕཊ་ཕཊ་སྭཱ་ཧཱ། སྙིང་པོའི་སྔགས་སོ། །ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། འདི་ཡང་སྟོབས་དང་ཕ་རོལ་གནོན་པ་དཔག་ཏུ་མེད་པ་རིག་པའི་རྒྱལ་པོ་ཆེན་པོ་ལུས་ཀྱི་མཆོག་གི་གཟི་བརྗིད་རྣམ་པར་འཇིག་པར་བྱེད་པ། དེ་བཞིན་གཤེགས་
[181a.2]པ་ཐམས་ཅད་ཀྱི་རྗེས་སུ་འཇུག་ཅིང་མཆོད་པའི་རྗེས་སུ་གནང་བ། རྣམ་པར་འཚེ་བ་ཐམས་ཅད་རྣམ་པར་གནོན་པ། རིག་པའི་ཚོགས་ཐམས་ཅད་ཀྱིས་མཆོད་པ། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། 
[181a.3]མིའམ་ཅི་དང་། ལྟོ་འཕྱེ་ཆེན་པོས་ཡང་དག་པར་བསྟོད་པ། ཡི་དགས་དང་། ཤ་ཟ་དང་། གྲུལ་བུམ་གྱིས་མཆོད་པ། རྣམ་པར་འགྱུར་བ་ཆེན་པོ་མཆེ་བ་གཙིགས་པ། རྟ་མགྲིན་གྱི་རྒྱལ་པོའི་ཆོ་གར་འགྱུར་རོ། །སྡིག་པ་བྱང་བར་བྱས་ནས་མཆོད་
[181a.4]རྟེན་དུ་འབུམ་ཕྲག་གསུམ་བཟླས་སོ། །དེ་ནས་སྒྲུབ་པ་བརྩམ་པར་བྱ་སྟེ། དཀར་པོའི་བཅོ་ལྔ་ལ་མཚན་མོ་གསུམ་དུ་སྨྱུང་བར་གནས་པས། ཁ་ཚར་གྱི་རྩེ་མོ་མ་བཅད་པ་སྐྲ་དང་བྲལ་བའི་རས་ལ་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་པིར་
[181a.5]གཙང་མ་སར་པས་བཅོམ་ལྡན་འདས་ཀྱི་གཟུགས་བརྙན་པདྨའི་གདན་ལ་གནས་པ། ཆོས་སྟོན་པར་མཛད་བཞིན་པ་འདྲིར་གཞུག་པར་བྱའོ། །གཡོན་གྱི་གཞོགས་སུ་འཕགས་པ་སྤྱན་རས་གཟིགས་དབང་ཕྱུག་མཆོད་ཕྱིར་ཐོགས་དཀར་པོ་ཅན་སྟོན་ཀའི་སྤྲིན་ལྟར་
[181a.6]དཀར་བ། པདྨའི་ལུས་དང་། རལ་པའི་ཅོད་པན་འཆང་བའི་དབུས་སུ་འོད་དཔག་མེད་དཀར་པོ་སྦྱངས་པའི་སྣོད་ཀྱི་ནང་དུ་གནས་པ། ཕྱག་གཡས་པས་མི་འཇིགས་པ་རབ་ཏུ་སྦྱིན་པ། གཡོན་པས་པདྨ་རབ་ཏུ་སྦྱིན་པས་ཕྱག་བྲེལ་བའོ། །སྒྲུབ་པ་པོ་ཡང་
[181a.7]ངེས་པར་རྟོག་བཞིན་པའོ། །འཕགས་པ་སྤྱན་རས་གཟིགས་དབང་ཕྱུག་གི་འོག་གི་གཡོན་དུ་སྟོན་ཀའི་སྤྲིན་ལྟར་དཀར་བའི་རྟ་མགྲིན་རིག་པའི་རྒྱལ་པོ་བྲི་བར་བྱའོ། །རྣམ་པར་འགྱུར་བའི་ཞལ་སྤྱན་དམར་པོ། སྐྲ་སེར་སྐྱ། ཨེ་ནེ་ཡའི་ཕྱག་ཆེན་པོ། 
[181b]
[181b.1]རས་ཡུག་གིས་དཀྲིས་པ། དྲག་པོ་གསུས་པ་འཕྱང་བ། སྦྲུལ་གྱི་མཆོད་ཕྱིར་ཐོགས་པ་ཅན། སྤྱན་རས་གཟིགས་དབང་ཕྱུག་ལ་ངེས་པར་རྟོག་བཞིན་པ། འབར་བའི་ཞལ་པདྨའི་ཕྲེང་བ་དྲུག་ཅུས་དབུ་ལ་བརྒྱན་པའོ། །དེའི་ཉེ་ལོགས་སུ་བརྩོན་འགྲུས་དང་ལྡན་
[181b.2]པའི་རིག་པ་འཛིན་པ་ལག་ན་སྤོས་ཕོར་གྱིས་བྲེལ་བ་པུས་མོ་གཉིས་བཙུགས་པའོ། །དེ་ནས་བཅོམ་ལྡན་འདས་ཀྱི་གཡོན་གྱི་གཞོགས་སུ་ཁྲོ་བོ་ལ་ངེས་པར་རྟོག་བཞིན་པ་ཅུང་ཟད་འཛུམ་པའི་བཞིན་རྡོ་རྗེ་ལ་ཉུག་པར་བྱེད་བཞིན་པ། འབར་བའི་ཕྲེང་བས་འཁྲུགས་
[181b.3]པའོ། །བཅོམ་ལྡན་འདས་ཀྱི་འོག་ཏུ་ཆོས་ཀྱི་འཁོར་ལོའི་གཞོགས་གཉིས་སུ་པདྨའི་སྟེང་དུ་གནས་པ་པདྨ་དེ་ཡང་ཀླུ་གཞོན་ནུས་ཡོངས་སུ་ཟིན་པའོ། །དེ་ནས་རིག་པ་འཛིན་པས་རི་མོའི་ལས་རྫོགས་པ་དང་། མཆོད་པ་རྒྱ་ཆེན་པོ་བྱས་ཏེ། མཚན་མོ་གསུམ་
[181b.4]དུ་སྨྱུང་བར་གནས་པས་བགྲང་ཕྲེང་བཞག་ནས་མར་གྱི་མར་མེ་རྒྱ་ཆེན་པོ་དང་། དཀར་པོའི་གཏོར་མ་ཕུལ་ནས། དེ་ནས་རིག་པ་འཛིན་པས་སྔོན་སྤྱད་པ་བྱས་པས་མཚན་མོ་གཅིག་ཏུ་རབ་ཏུ་བཅུག་སྟེ་གཞག་པར་བྱའོ། །དེ་ནས་ཕྱུང་སྟེ་རྒྱལ་གྱི་ལྕགས་ལས་བྱུང་
[181b.5]བའི་འཁོར་ལོ་གསོ་སྦྱོང་ཅན་གཙང་མ་དབང་པོ་མ་ཚང་བ་མ་ཡིན་པའི་ལས་བྱེད་པས་བྱེད་དུ་བཅུག་ནས་སོར་བརྒྱད་པ་རྒྱས་པ། ཡོངས་སུ་ཟུམ་པ། རྡོ་རྗེ་འབར་བའི་ཕྲེང་བས་འཁྲུགས་པའོ། །དེ་ནས་རིག་པ་འཛིན་པས་འཁོར་ལོ་དེ་ཡང་བ་བྱུང་ལྔར་མཚན་མོ་གཅིག་ཏུ་
[181b.6]བཅུག་ནས་གཞག་པར་བྱའོ། །དེ་ནས་བཏོན་ནས་ཁྲུས་དང་རྗེས་སུ་མཐུན་པར་བྱས་ཏེ། གོས་དཀར་པོས་ཀུན་ནས་དཀྲིས་ནས་རས་རིས་ཞལ་ནུབ་ཏུ་ཕྱོགས་པར་བཞག་སྟེ། བདུག་པ་དང་། གཏོར་མ་དང་། མཆོད་ཡོན་གྱི་སྣོད་བླངས་ནས་ལྷ་ཐམས་ཅད་
[181b.7]སྤྱན་དྲང་བར་བྱའོ། །མཆོད་ཡོན་ཕུལ་ནས་སླར་ཡང་གཤེགས་སུ་གསོལ་བ་ཡང་བདག་ལ་བྱས་ནས། རྩ་བའི་སྔགས་ཀྱིས་ཡན་ལག་བདུན་བཟླས་པའི་ཐལ་བས་ཐལ་བའི་ར་བ་དང་། སྒྲོན་མེ་ལ་ལན་བདུན་བཟླས་པས་སྒྲོན་མེའི་ར་བ་དང་། དེ་ནས་སྲུང་བའི་ཆོ་ག་བྱས་
[182a]
[182a.1]ནས་ཡུངས་ཀར་ལ་ལན་བདུན་བཟླས་པས། ས་གཞི་བཅིང་པ་དང་། ཆུ་ལ་ལན་བདུན་མངོན་པར་བསྔགས་པས་ནམ་མཁའ་བཅིང་བའོ། །དེ་ནས་རིག་པ་འཛིན་པས་དྲིའི་ཆུས་ཡོངས་སུ་བཀང་བ་མེ་ཏོག་དཀར་པོ་དང་ལྷན་ཅིག་པ་པུས་མོ་གཉིས་བཙུགས་པའི་རིག་པ་
[182a.2]འཛིན་པས་རྩ་བའི་སྔགས་ཀྱིས་རང་གི་ལྷ་སྤྱན་དྲང་བར་བྱས་ནས་མཆོད་ཡོན་ཕུལ་ཏེ་སྟན་དེ་ལ་ལྷ་རྣམས་ཚིམ་པར་བྱའོ། །མར་དང་སྦྲང་རྩི་དང་། འོ་མས་སྲེག་བླུགས་ལན་བདུན་སྦྱིན་སྲེག་བྱའོ། །དེ་ནས་རིག་པ་འཛིན་པས་ལག་པ་གཉིས་ཀྱིས་འཁོར་ལོ་བླངས་ནས་ཇི་སྲིད་དུ་
[182a.3]འབར་བར་གྱུར་པ་དེ་སྲིད་དུ་བཟླས་པར་བྱའོ། །རྔ་བོ་ཆེའི་སྒྲ་ཐོས་པ་དང་སྤྲིན་ལས་གོ་ལུ་གོ་ལུ་སྒྲོགས་པ་དང་མར་མེའི་རྩེ་མོ་འཕེལ་བ་དང་། རས་རིས་འགུལ་བ་དང་། དུང་གི་སྒྲ་ཐོས་པ་དང་། དྲིལ་བུའི་སྒྲ་སྒྲོགས་པ་དང་། ཧ་ཧའི་སྒྲ་སྒྲོགས་པ་དང་། རིགས་ཀྱི་བུ་དེ་རྣམས་
[182a.4]གྲུབ་པ་ལེགས་སོ་ལེགས་སོ། །འཁོར་ལོ་འདི་བྱང་ཆུབ་སེམས་དཔའི་ལམ་བགྲོད་པ། སྲིད་པའི་རྒྱ་མཚོ་ཆེན་པོ་སྒྲོལ་བར་བྱེད་དོ། །དེ་ནས་རིག་པ་འཛིན་པས་རིངས་པ་རིངས་པར་ཇི་སྲིད་འཕགས་པ་སྤྱན་རས་གཟིགས་དབང་ཕྱུག་མ་བྱོན་གྱི་བར་དུ་བཟླས་པར་བྱའོ། །བྱོན་པ་ན་ཡང་
[182a.5]མཆོད་ཡོན་དབུལ་བར་བྱའོ། །དེ་ནས་སྒྲུབ་པ་པོས་མཆོད་ཡོན་ཕུལ་ནས་དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་སྒྲུབ་པ་པོ་ལ་གསུངས་པ། བུ་བདུད་ཀྱི་ཕྱོགས་དེ་རྣམས་ངེས་པར་ཐུལ་བ་དང་། བྱང་ཆུབ་སེམས་དཔའི་ལམ་དེ་རྣམས་བགྲོད་པ་ཅི་བྱ་ཞེས་སོ། །དེ་ནས་
[182a.6]བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་སྒྲུབ་པ་པོ་ལ་ཕྱག་གཡས་པས་སྤྱི་བོར་ཉུག་པར་མཛད་དོ། །ཉུགས་པའི་སྐད་ཅིག་དེ་ཉིད་ལས་དཔག་ཚད་སྟོང་དུ་རྒྱ་ཆེ་བའི་བླ་རེ་གཡེར་ཁའི་དྲ་བ་འཕྱང་བ་གསེར་གྱི་འདབ་མས་རབ་ཏུ་འཕྱང་བཞིན་པས་སྒྲོལ་མ་བཅིངས་པ། ཨིནྡྲ་
[182a.7]ནཱི་ལ། པདྨ་རཱ་ག །སཽ་གནྡྱི་ཀ་དང་། རྒྱན་གྱི་ཁྱད་པར་གཞན་རྣམས་ཀྱིས་ཀྱང་རྡོ་རྗེའི་ནུས་པས་རྣམ་པར་སྤྲས་ཤིང་ཉེ་བར་སྤྲས་པ། བཀྲ་ཤིས་པ་གཞན་གྱིས་ཀྱང་རིག་པ་འཛིན་པའི་བུ་མོ་གཟུགས་བཟང་ཞིང་མཛེས་པ་གླུ་ལེན་བཞིན་པ་སྙན་པའི་སྒྲ་དབྱངས་སྒྲོགས་པ། པི་ཝང་
[182b]
[182b.1]དང་། རྫ་རྔ་དང་། གླིང་བུ་དང་། ཕེག་རྡོབ་རྗེས་སུ་སྒྲུབ་པའི་འཕགས་པ་སྤྱན་རས་གཟིགས་དབང་ཕྱུག་གི་སྒྲུབ་པ་པོའི་བླ་རེ་འདི་རང་ཉིད་རིག་པའི་རྒྱལ་པོ་དེའི་མཐུས་ཇི་སྲིད་ཟླ་བ་དང་ཉི་མ་དང་སྐར་མ་རྣམས་ཡོད་ཀྱི་བར་དུ་འཁོར་དང་བཅས་པ་རོལ་པར་བྱེད་པ་དང་། རིག་པའི་རྒྱལ་པོ་འདིའི་མཐུས་
[182b.2]རིག་པ་འཛིན་པ་ཐམས་ཅད་ཀྱི་འཁོར་ལོས་སྒྱུར་བ་རྣམས་ཀྱི་མངའ་བདག་གོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་བྱ་བ་བྱས་ནས་ཡོངས་སུ་སྤྱོད་པར་བྱེད་པ་པོ་དང་། ལྷན་ཅིག་གཞལ་མེད་ཁང་ལ་འཛེགས་ནས་འགྲོ་བར་བྱེད་དོ། །འཁོར་ལོ་དེ་ཡང་འབར་བཞིན་པ་
[182b.3]གཞལ་མེད་ཁང་གི་རྩེ་མོར་རིག་པ་ཐམས་ཅད་ཀྱི་འཁོར་ལོས་སྒྱུར་བ་རྣམ་པར་འགྲོ་བའི་ཡིད་ཀྱིས་བདེ་བ་ཅན་དུ་འགྲོ་བར་བྱེད་དོ། །གང་དུ་དེ་བཞིན་གཤེགས་པ་འོད་དཔག་མེད་བཞུགས་པ་དེར་ལྷ་དང་ཀླུ་དང་གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མི་འམ་
[182b.4]ཅི་དང་། ལྟོ་འཕྱེ་ཆེན་པོ་དང་། རིག་པ་འཛིན་པས་ཀྱང་བསྟོད་པར་བྱ་བཞིན་པ། མེ་ཏོག་གི་ཆར་རབ་ཏུ་འབབ་པ་རྣམས་ཀྱིས་བསྐལ་པར་གནས་ཤིང་རིག་པ་འཛིན་པ་ཐམས་ཅད་ཀྱི་འཁོར་ལོས་སྒྱུར་བའི་མངའ་བདག་སྟེ། གང་གི་ཚེ་འཆི་བ་ན་བྲམ་ཟེ་རྣམས་སུ་སྐྱེ་བར་འགྱུར་ཞིང་སྐྱེ་བ་དྲན་པ་དང་། 
[182b.5]མཚན་ཐམས་ཅད་ཡོངས་སུ་རྫོགས་པ་དང་། དུས་ཐམས་ཅད་མངོན་པར་ཤེས་པ་དང་། ནོར་ཆེན་པོ་དང་། ལོངས་སྤྱོད་ཆེན་པོ་དང་། བརྩོན་འགྲུས་ཆེན་པོས་ཕ་རོལ་གནོན་པ་དང་། སེམས་ཅན་ཐམས་ཅད་ཀྱིས་མཐོང་ན་དགའ་བ་དང་། སྙིང་རྗེ་ཅན་དང་། སངས་རྒྱས་ལ་མངོན་པར་དང་
[182b.6]བ་དང་། ཡིད་གཞུངས་པ་དང་། ཐོས་པ་འཛིན་པ་དང་། བཟོ་དང་། ཡི་གེ་དང་། རི་མོ་ཐམས་ཅད་ལ་མཁས་པ་དང་། བསམ་གྱིས་མི་ཁྱབ་པ་གང་སེམས་པར་བྱེད་པ་དེ་ཡིད་ཀྱིས་རྟོགས་པར་བྱའོ། །ནད་ཐམས་ཅད་རྣམ་པར་སྤངས་པའི་བྲམ་ཟེའི་རིགས་སུ་སྐྱེའོ་ཞེས་སོ། །
[182b.7]ལན་བདུན་མངོན་པར་བསྔགས་གཙུག་ཕུད་བཅིངས་པ་དང་། ཧཱུྃ་ཡིག་གིས་འཕེལ་བ་དང་། གནོན་པ་དང་། རྨོངས་པར་བྱེད་དོ། །ཛ་ཡིག་གིས་གཤེགས་སུ་གསོལ་ལོ། །གྷ་ཡིག་གིས་གསོད་པའོ། །སྭཱ་ཧཱའི་ཡི་གེས་ཞི་བའི་དོན་དང་། འཚོ་བར་བྱེད་པའོ། །མདོར་བསྡུས་
[183a]
[183a.1]ན་སྟོན་པར་བྱེད་དེ། རིག་པ་འཛིན་པ་གསང་ཆེན་མཆོག་སྒྲུབ་པར་འདོད་པ་དེ་གཅོད་པ་དང་། གསོད་པ་དང་། དབྱེ་བ་དང་། རླག་པར་བྱེད་པ་དང་། བསྡིགས་པ་དང་། གསོད་པར་བྱེད་པ་གཞན་ཐམས་ཅད་ཀྱང་འདིར་བྱའོ། །ཐམས་ཅད་སྙིང་རྗེའི་བདག་ཉིད་ཀྱིས་ཏེ་
[183a.2]དྲག་པོ་ཡིས་ནི་མ་ཡིན་པ་ཁོ་ནའོ། །ཇི་སྲིད་དུ་རིག་པའི་རྒྱལ་པོ་རབ་ཏུ་སྦྱར་བར་མི་བྱ་བའི་གནས་སུ་རབ་ཏུ་སྦྱར་བར་མི་བྱ་སྟེ། གང་རབ་ཏུ་སྦྱོར་བར་བྱེད་པ་དེའི་མཆོག་གི་སྒྲུབ་པ་མི་འགྲུབ་བོ། །དམ་ཚིག་ཤེས་པ་མེད་པར་ཡང་འགྱུར་རོ། །དངོས་གྲུབ་འདི་ནི་སྒྲུབ་ཐབས་ཐམས་ཅད་དང་། རྒྱུད་
[183a.3]ཐམས་ཅད་དུའོ། །སོར་མོ་ལ་ལན་བདུན་མངོན་པར་བསྔགས་པར་བྱས་ནས་སྤྲིན་གནོན་པར་བྱེད་དོ། །མགོ་རེག་བྱས་ནས་རྒྱན་པོ་རྒྱལ་བར་བྱེད་དོ། །ཐ་སྙད་ཐམས་ཅད་ཉིད་ལ་ཡང་ངོ་། །ཡུངས་ཀར་ལ་ལན་བདུན་བསྔགས་པ་བྱས་ནས་རིལ་བསྣུན་པར་བྱས་ཏེ་རྣམ་པར་རྙིལ་བར་བྱེད་དོ། །མཱ་
[183a.4]ལ་རེའི་མེ་ཏོག་ལ་ལན་བདུན་མངོན་པར་བསྔགས་ཏེ་བུད་མེད་གང་གིས་བསྣམས་པར་སྦྱིན་པའམ། མགོ་བོར་བླུགས་ན་དེ་དབང་དུ་འགྱུར་རོ། །རུ་རྟ་དང་། ཤིང་ཚ་དང་། ཨ་ག་རུ་ནག་པོ་དང་། ཙནྡན་དང་། གུར་གུམ་དང་། ས་ཧཱ་ཀ་རའི་སྙེ་མ་དང་། ཚ་བ་གསུམ་གྱི་འདབ་མ་དང་། ན་
[183a.5]ལི་ཤམ་དང་། བ་ཀུ་ལའི་མེ་ཏོག་དང་། པྲི་ཡང་ཀུའི་མེ་ཏོག་རྣམས་ཕྱེ་མ་ཞིབ་མོར་བྱས་ནས་སྦྲང་རྩིས་སྦྱར་ཏེ་ཙ་ན་ཀའི་འདབ་མར་རིལ་བུ་བྱེད་དུ་གཞུག་པར་བྱའོ། །འདི་རྣམས་ལན་ལྔར་ཡོངས་སུ་བཟླས་ཏེ་བྱིན་པ་དེ་དབང་དུ་འགྱུར་རོ། །རྩ་བའི་སྔགས་ཀྱིས་སྐྱེས་པ་དང་ལྷན་ཅིག་བུད་
[183a.6]མེད་དབང་དུ་འགྱུར་རོ། །སྒྲུབ་པ་ལ་ཞུགས་པས་གང་དང་དེར་གནས་པ་དེ་ཉིད་ཀྱིས་ཕྱེ་མས་ཡང་དག་པར་བརྩམ་པར་བྱ་སྟེ་ལོག་འདྲེན་རྣམས་ཀྱིས་ཟིལ་གྱིས་མི་ནོན་ནོ། །འདི་ཉིད་ཀྱིས་སྲིན་པོ་དང་ཡི་དགས་ལ་སོགས་པ་རྣམས་ཀྱིས་སོ། །ཀུ་ཏྱཛའི་ས་བོན་དང་། ནཱ་ག་གེ་སར་དང་
[183a.7]པདྨའི་འདབ་མ་དང་། ཤྲཱི་ཥའི་མེ་ཏོག་དང་། སྤང་སྤོས་དང་། རྒྱ་སྤོས་དང་། རུ་རྟ་དང་། ལག་སྐྱེས་ཀྱི་ས་བོན་དང་། ཙནྡན་དམར་པོ་དང་། གཞན་གྱིས་མི་ཐུབ་པ་དཀར་པོའི་མེ་ཏོག་དང་། ས་བོན་རྣམས་གཅིག་ཏུ་བྱས་ནས་བ་སེར་སྐྱའི་གཅིན་གྱིས་བུ་མོའི་ལག་པར་བཏགས་པར་
[183b]
[183b.1]བྱའོ། །དེ་ནས་རིལ་བུ་བྱས་ནས་གྲིབ་མ་ལ་མཱ་ལ་ཏཱིའི་མེ་ཏོག་དཀར་པོས་བསྒོ་བར་བྱའོ། །འདི་རྣམས་ཀྱིས་ལུས་བྱུགས་ན་ལོག་པར་འདྲེན་པ་དང་། ཡི་དགས་དང་། གྲུལ་བུམ་དང་། ཤ་ཟ་ལ་སོགས་པ་རྣམས་གང་གིས་ཀྱང་ཟིལ་གྱིས་གནོན་པར་མི་འགྱུར་རོ། །གལ་ཏེ་མི་སྦྱིན་ན་བ་
[183b.2]ལང་གི་གཅིན་ལ་ལན་བདུན་མངོན་པར་བསྔགས་པར་བྱས་ནས་ནད་རབ་ཏུ་འཇོམས་པར་བྱེད། །གུ་གུལ་དང་པི་ཙུ་མར་ཏའི་ས་བོན་དང་། ཙནྡན་དང་། ཏུ་ཏུཥྐ་དང་། ཤྲཱི་བཱ་ལ་ས་ཀ་འདི་རྣམས་ཕྱེ་མར་བྱས་ནས་གོས་ལ་བདུག་པར་གྱིས་ཤིག །གང་གིས་ཀྱང་ཟིལ་གྱིས་གནོན་པར་མི་འགྱུར་རོ། །
[183b.3]ལྡོང་རོས་དང་། གི་ཝང་དང་། ལག་སྐྱེས་དང་། བ་རུ་ར་དང་། ཀ་དམ་པའི་མེ་ཏོག་དང་། ཤིང་མངར་དང་། སེ་ཕ་ལི་ཀའི་མེ་ཏོག་དང་། ཤིང་ཙ་དང་། ན་ལེ་ཤམ་དཀར་པོའི་ས་བོན་དང་། ཡུང་བ་གཉིས་དང་། ཤུ་དག་རྣམས་བ་སེར་སྐྱའི་གཅིན་གྱིས་བྲམ་ཟེའི་བུ་མོའི་ལག་པར་
[183b.4]གསོ་སྦྱོང་ཅན་གྱེས་བཏགས་པར་བྱའོ། །རིལ་བུ་བྱས་ནས་ཨུཏྤ་ལས་བསྒོ་བར་བྱའོ། །ཨ་ཏི་མུཀྟ་ཀ་དང་། སཱ་ལ་དང་། མེ་ཏོག་སྔོན་པོས་བསྒོས་པར་བྱའོ། །ལོག་པར་འདྲེན་པ་རྣམས་སམ། གཞན་རྣམས་སམ། ཡི་དགས་དང་། ཤ་ཟ་དང་། གྲུལ་བུམ་དང་། སྲིན་པོ་ལ་
[183b.5]སོགས་པ་རྣམས་གང་གིས་ཀྱང་ཟིལ་གྱིས་གནོན་པར་མི་འགྱུར་རོ། །ནད་མེད་པའི་ལེའུ་རྫོགས་སོ།། །།དེ་ནས་རོ་ལངས་སྒྲུབ་པ་འབྱུང་སྟེ་སྐྱེས་པའི་རོ་མ་ཉམས་པ་རབ་ཏུ་མཛེས་པ་ལ་དཀར་པོའི་བཅོ་ལྔ་ལ་རྗེས་སུ་བྱུགས་པ་བྱས་ནས་སྦྱངས་པའི་སྣོད་དུ་བཞག་ནས་གསོ་
[183b.6]སྦྱོང་ཅན་དེས་ཀྱང་སྐྲ་བཞོར་དུ་བཅུག་ནས་མེ་ཏོག་གི་ཕྲེང་བ་མགྲིན་པ་ལ་བཅིངས་ཏེ་ཁྲོན་པ་སྐམ་པོར་ཞུགས་ནས་སེར་སྐྱའི་བ་བྱུང་གི་རིང་བསྲེལ་དང་བཅས་པའི་མཆོད་རྟེན་དེ་ཉིད་དུ་ཁྲོན་པར་བཞག་ནས། མཆོད་པ་རྒྱ་ཆེན་པོ་བྱས་ཏེ་གཏོར་མ་དང་། སེང་ལྡེང་གི་ཕུར་བུ་བཞི་རྣམས་ཀྱིས་
[183b.7]བཅིང་བ་དང་། ཕྱོགས་སྐྱོང་བ་རྣམས་གཞག་པར་བྱའོ། །རོ་དེ་ལ་འབྲས་ཡོས་དང་། ཕྱེ་བ་སེར་སྐྱའི་འོ་མ་དང་སྦྱར་ཏེ་ཇི་སྲིད་དུ་རོ་དེའི་ལྕེ་བྱུང་གི་བར་དེ་སྲིད་དུ་ཁར་སྲེག་བླུགས་གྱིས་ཤིག །དེ་བཅད་ནས་རལ་གྲིའི་རིག་པ་འཛིན་པར་འགྱུར་རོ། །དཔའ་བོ་ཆེན་པོ་ཕ་རོལ་
[184a]
[184a.1]གནོན་པར་འགྱུར་རོ། །ཉི་མ་འཆར་བ་དང་། མཉམ་པའི་འོད་དུ་འགྱུར་རོ། །ལོ་སྟོང་ཕྲག་ལྔར་འཚོ་བར་བྱེད་དོ། །རོ་ལངས་ཀྱི་སྒྲུབ་པ་གཉིས་པ་འབྱུང་སྟེ་དུར་ཁྲོད་ཀྱི་ཐལ་བས་རོ་ལངས་བྲིས་ནས་མཆོད་པ་རྒྱ་ཆེན་པོ་དང་། གཏོར་མ་བྱས་ཏེ་དེའི་མདུན་དུ་ཀུ་ཤའི་ཁྲེས་
[184a.2]ལ་ཉེ་བར་འདུག་ནས་སེང་ལྡེང་གི་ཡམ་ཤིང་ལ་ཚ་བའི་ཏིལ་མར་གྱིས་བཏགས་པས་ཇི་སྲིད་རོ་ལངས་ལངས་ཀྱི་བར་དེ་སྲིད་དུ་སྦྱིན་སྲིག་བྱའོ། །གང་ཡིད་ཀྱིས་སེམས་པར་བྱེད་པ་དེ་མྱུར་དུ་འགུགས་པར་བྱེད་དོ། །བཅུད་ཀྱིས་ལེན་སྦྱིན་པར་བྱེད་དོ། །དེ་ལ་ཞོན་ནས་སྦྱིན་སྲེག་གིས་འགྲོ་བར་བྱེད་
[184a.3]དེ། ལོ་སྟོང་ཕྲག་བཅུ་གསུམ་དུ་འཚོ་བར་བྱེད་དོ། །རོ་ལངས་སྒྲུབ་པ་གསུམ་པ་འབྱུང་སྟེ། སེར་སྐྱའི་བ་བྱུང་གིས་དཀྱིལ་འཁོར་ཉེ་བར་བྱུགས་ནས་མེ་ལ་སྦྱིན་སྲེག་བྱས་པའི་ཐལ་བས་རོ་ལངས་བྲིས་ནས་མཆོད་པ་རྒྱ་ཆེན་པོ་བྱས་ཏེ་དེ་བཞིན་དུ་ཡང་དག་པར་བཞག་ནས་བེ་ཀངྐ་ཏའི་
[184a.4]སྲེག་བླུགས་ཀྱིས་སྦྱིན་སྲེག་བྱེད་ཅིང་རིག་པ་འཛིན་པས་བེ་ཀངྐ་ཏས་ཀུན་ནས་བསྣུན་པར་བྱའོ། །རྩ་བའི་སྔགས་དྲན་པས་འདི་སྐད་ཅེས་བརྗོད་པར་བྱའོ། །ལོངས་ཤིག་ལོངས་ཤིག་དུ་བར་བྱེད་པ་དང་། དྲག་ཏུ་དགོད་པས་གྲོལ་བར་བྱེད་ན་འཇིགས་པར་བྱེད་དོ། །ཇི་སྲིད་རང་ཉིད་
[184a.5]ལས་ཀྱི་བར་དུ་རྒྱབ་ན་རྗེས་སུ་འགྲོ་བར་བྱེད་དེ་དབང་པོའི་ཆུང་མ་ཡང་མྱུར་དུ་འགུགས་པར་བྱེད་དོ། །བཅུད་ཀྱིས་ལེན་དུ་འགྱུར་རོ། །དེ་ཟོས་ནས་ལོ་སྟོང་ཕྲག་བཅུ་གསུམ་དུ་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་
[184a.6]འགྱུར་རོ། །རོ་ལངས་སྒྲུབ་པར་འགྱུར་བའོ། །རྨ་བྱ་དང་ནམ་མཁའ་ལྡིང་དང་། གླང་པོ་ཆེ་དང་། རྟ་དང་གྲོག་མཁར་གྱིས་དང་། འོ་མས་དཀར་པོའི་བཅོ་ལྔ་ལ་ལེགས་པར་བཙགས་པ་བྱས་ནས་ཆུ་རྣམ་པར་དབྱེ་བ་གསུམ་རྣམས་རྩ་བའི་སྔགས་ཀྱིས་ཡོངས་སུ་བཟླས་ནས་དེ་
[184a.7]སེར་སྐྱ་སྤྱོད་དུ་གཞུག་གོ། །དེ་ནས་རིག་པ་འཛིན་པས་རྣམ་པར་དབེན་པའི་བ་བྱུང་གིས་གསོ་སྦྱོང་ཅན་གྱིས་སེར་སྐྱ་དེའི་འོ་མ་བླངས་ནས་སའི་གོང་བུ་དེ་མཉེ་བར་བྱའོ། །དེ་ནས་རྨ་བྱ་དང་། ནམ་མཁའ་ལྡིང་དང་། གླང་པོ་ཆེ་དང་། རྟ་གང་ཡང་རུང་བར་རི་མོ་འམ་གང་ཡང་རུང་བ་བྱས་
[184b]
[184b.1]ནས་རི་མོ་མཁན་གསོ་སྦྱོང་ཅན་གྱིས་འདྲིར་གཞུག་པར་བྱའོ། །རས་རིས་ཀྱི་ཞལ་ནུབ་ཏུ་ཕྱོགས་པར་བཞག་ནས་མཆོད་པ་རྒྱ་ཆེན་པོ་བྱས་ཏེ། མར་མེ་རྣམས་དང་། སྲུང་བའི་ཆོ་ག་བྱས་ནས་ཨུ་དུམ་བཱ་རའི་ཡམ་ཤིང་གིས་སྲེག་བླུགས་བདུན་གྱིས་སྦྱིན་སྲེག་བྱའོ། །དྲིའི་ཆུས་ལྷ་
[184b.2]རྣམས་སྤྱན་དྲངས་ནས་སླར་ཡང་རྣམ་པར་ཕྱེ་སྟེ་མཆོད་ཡོན་ཕུལ་ཏེ་རྨ་བྱ་དེ་རས་རིས་ཀྱི་མདུན་དུ་བཞག་ནས་ཇི་སྲིད་འབར་བར་གྱུར་པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་རིངས་པ་རིངས་པར་བཟླས་པར་བྱ་སྟེ་གལ་ཏེ་རྨ་བྱ་སྒྲུབ་པར་བྱེད་ན་དེའི་དངོས་གྲུབ་ཀྱི་མཚན་མར་
[184b.3]འགྱུར་བ་ནི་རྨ་བྱ་སྐད་འབྱིན་པ་དང་། གླང་པོ་ཆེ་གུ་ལ་གུ་ལ་སྒྲོགས་པ་དང་། རྟ་འཚེར་བ་དང་། ནམ་མཁའ་ལྡིང་གཤོག་པ་གཡོ་བ་སྟེ། དངོས་གྲུབ་ཀྱི་མཚན་མ་འདི་རྣམས་སུ་གྱུར་ན་རྨ་བྱའི་རྒྱལ་པོ་སྨིན་དྲུག་གཉིས་པར་འགྱུར་ཏེ། བརྩོན་འགྲུས་ཆེན་པོས་སྟོབས་
[184b.4]དང་ཕ་རོལ་གནོན་པར་འགྱུར་རོ། །ལྷ་རྣམས་ཀྱི་རྒྱགས་པ་གནོན་པར་བྱེད་དོ། །བར་གྱི་བསྐལ་པར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་བྲམ་ཟེའི་རིགས་སུ་སྐྱེ་བར་འགྱུར་ཏེ། འདི་ནི་དངོས་གྲུབ་བོ། །དེ་ནས་རྡོ་རྗེ་རྣམ་པར་བྱེད་པ་དེས་ཨ་ཀ་རུ་ལས་བྱུང་བའམ། 
[184b.5]ཙནྡན་ལས་བྱུང་བའམ། ལྷའི་ཤིང་ལས་བྱུང་བའམ། སེང་ལྡེང་ལས་བྱུང་བའམ། དྲི་ལས་བྱུང་བའམ། ནིམྦའི་ཤིང་ལས་བྱུང་བའམ། རྒྱལ་གྱི་ལྕགས་ལས་བྱུང་བའམ། གྲོག་མཁར་ལས་བྱུང་བའམ། ཤེལ་ལས་བྱུང་བའམ། སར་ལས་བྱུང་བའི་འཁོར་
[184b.6]ལོ་དང་། ལྕགས་ཀྱུ་དང་། དགྲ་སྟ་དང་། མདུང་ཐུང་དང་། རྡོ་རྗེ་དང་། རྩེ་གསུམ་ཁ་གདེང་སྒྲུབ་པར་བྱེད་དོ། །རྡོ་རྗེ་རྩེ་བཞི་པ་སོར་བཅུ་དྲུག་པ་ལས་བྱེད་པ་གསོ་སྦྱོང་ཅན་གྱིས་ཆ་མ་ཚང་བ་མེད་པ་བྱེད་དུ་བཅུག་ནས་སེར་སྐྱའི་བ་བྱུང་ལྔས་རབ་ཏུ་བཀྲུ་བར་བྱས་ནས་དཀར་པོའི་བཅོ་
[184b.7]ལྔ་ལ་རས་རིས་ཀྱི་སྤྱན་སྔར་གཏོར་མ་དང་། མར་མེ་དང་། མཆོད་པ་རྒྱ་ཆེན་པོ་བྱས་ཏེ། རྡོ་རྗེ་དྲིའི་ཆུས་འཁྲུར་བཅུག་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བཀོད་པའི་གཟུགས་བརྙན་བྱས་ཏེ་དྲིའི་ཆུ་དང་། རྩ་བའི་སྔགས་བརྗོད་དོ། །རང་གི་ལྷ་རྣམས་སྤྱན་
[185a]
[185a.1]དྲང་བ་བྱས་ནས་མཆོད་ཡོན་ཡང་དང་ཡང་ཕུལ་ཏེ། སླར་ཡང་གཤེགས་སུ་གསོལ་ནས་མར་གྱི་སྲེག་བླུགས་སྦྱིན་སྲེག་གྱིས་ཤིག །དེ་ནས་རིག་པ་འཛིན་པས་ལག་པ་གཡས་པས་རྡོ་རྗེ་ཐོགས་ཏེ་ཇི་སྲིད་འབར་བ་དང་། ཙི་ཊི་ཙི་ཊིའི་སྒྲ་སྒྲོགས་པ་དེ་སྲིད་དུ་བཟླས་པར་
[185a.2]བྱའོ། །དེ་ནས་རིག་པ་འཛིན་པས་རིངས་པ་ཉིད་དུ་བཟླས་པར་བྱ་སྟེ་ཇི་སྲིད་ཤར་གྱི་ཕྱོགས་སུ་མཐོང་བ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་ཅན་བྱང་ཆུབ་སེམས་དཔའི་སྒྲོལ་བ་པོ་ཕ་རོལ་ཏུ་ཕྱིན་པ་ཐམས་ཅད་ཀྱིས་ཡོངས་སུ་བསྐོར་བ་དང་། རྟ་མགྲིན་རྒྱལ་པོ་རིག་པ་བྱེ་བས་ཡོངས་
[185a.3]སུ་བསྐོར་བ་དང་། འཕགས་པ་ཁྲོ་གཉེར་ཅན་དང་། སྒྲོལ་མ་དང་། གོས་དཀར་མོ་དང་། རི་ཁྲོད་ལོ་མ་ཅན་དང་། བྱང་ཆུབ་སེམས་དཔའི་སྙིང་པོ་རེ་རེ་ལ་བྱེ་བ་ལྔ་རྣམས་ཀྱིས་ཡོངས་སུ་བསྐོར་བ་བཅོམ་ལྡན་འདས་ཀྱི་ཕྱི་བཞིན་རྗེས་སུ་འབྲངས་པས་འོང་བར་བྱེད་དོ། །དེ་ནས་
[185a.4]འཕགས་པ་སྤྱན་རས་གཟིགས་དབང་ཕྱུག་ལྷ་རྣམས་ཀྱིས་མེ་ཏོག་གི་ཆར་གྱི་ཆར་འབེབས་པས་མཆོད་པ་བྱ་བཞིན་པ་འཕགས་པ་སྤྱན་རས་གཟིགས་དབང་ཕྱུག་རིལ་བ་སྤྱི་བླུགས་དང་དབྱུག་གུའི་ཤིང་བསྣམས་པ། གཡས་པས་སྒྲུབ་པ་པོ་ལ་དབུགས་འབྱིན་པར་མཛད་བཞིན་པ་སྟོན་ཀའི་
[185a.5]སྤྲིན་ལྟར་དཀར་བ་སྦྱངས་པའི་སྣོད་དཀར་པོ་ངེས་པར་གནས་པ། གཡང་གཞི་ནག་པོ་འཆང་བ། རལ་པའི་ཅོད་པན་འཆང་བའི་དབུས་ན་དེ་བཞིན་གཤེགས་པ་འོད་དཔག་མེད་ཉི་མ་ལྟར་འབར་བ་གསེར་གྱི་སྲང་བུའི་མཆོད་ཕྱིར་ཐོགས་པ་ཅན་སྒྲུབ་པ་པོ་ལ་རྔ་བོ་ཆེའི་སྒྲ་ཟབ་མོའི་ཚིག་
[185a.6]གིས་དབུགས་འབྱིན་པར་མཛད་བཞིན་པའོ། །དེ་ནས་སྒྲུབ་པ་པོས་བྱོན་ཅིང་བྱོན་པ་རྣམས་ལ་མཆོད་ཡོན་དང་གདན་ཕུལ་ཏེ། སྨོན་ལམ་གདབ་པ་བྱས་ནས་རྗེས་སུ་བརྩེ་བས་བཅོམ་ལྡན་འདས་ལ་རྗེས་སུ་བརྩེ་བ་ཉེ་བར་བླངས་ནས་གསུངས་ཤིག །སྡིག་པ་བྱེད་པ་དང་བསོད་
[185a.7]ནམས་དང་དངོས་གྲུབ་གཞན་པ་ལ་བཅོམ་ལྡན་འདས་ཐུགས་རྗེ་ཆེན་པོས་ཡོངས་སུ་སེམས་ཅན་ཐམས་ཅད་བྱང་ཆུབ་སེམས་དཔའ་ཆེན་པོ་ཐུགས་རྗེ་ཆེན་པོ་ཐུགས་རྗེ་ཆེན་པོའི་བདག་ཉིད་ཅན་གསུངས་ཤིག །བདག་གི་སྡིག་པ་བྱས་པ་ལ་ནོར་གྱི་དངོས་གྲུབ་དང་། སྒྲུབ་པ་
[185b]
[185b.1]པོས་ལན་བཅུ་གསུམ་དུ་སྨོན་ལམ་བཏབ་པ་བྱས་ནས་བཅོམ་ལྡན་འདས་ལ་དངོས་གྲུབ་གསོལ་བར་བྱའོ། །དེ་ནས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་སྒྲུབ་པ་པོའི་སྤྱི་བོར་ཕྱག་གཡས་པ་རེག་པར་མཛད་དོ། །འདི་སྐད་ཅེས་གསུངས་སོ། །བུ་ཅི་བྱ། དེ་ནས་མཆོད་ཡོན་
[185b.2]དང་། མེ་ཏོག་གི་ཆུན་པོ་ཕུལ་ནས་པུས་མོ་གཉིས་བཙུགས་ཏེ་འདི་སྐད་ཅེས་བརྗོད་པར་བྱའོ། །བཅོམ་ལྡན་འདས་རྡོ་རྗེའི་དངོས་གྲུབ་བདག་ལ་སྩོལ་ཅིག །ཁྱེད་ཀྱིས་ཕྲིན་ལས་བརྩོན་འགྲུས་ཆེན་པོ་དང་། སྟོབས་ཆེན་པོས་རིག་པ་འཛིན་པའི་རྒྱལ་པོ་རིག་པ་འཛིན་པ་ཐམས་ཅད་ཀྱི་མངའ་
[185b.3]བདག་ཕྱག་ན་རྡོ་རྗེ་དང་འདྲ་བའི་ལུས་སུ་མཛོད་ཅིག །དེ་ནས་བཅོམ་ལྡན་འདས་ཀྱིས་གསུངས་པ་བུ་དེ་རྣམས་གྲུབ་བོ། །རྡོ་རྗེ་འདི་ནི་བརྩོན་འགྲུས་ཆེན་པོའི་སྟོབས་དང་། ཕ་རོལ་གནོན་པ། རིག་པ་འཛིན་པའི་རྒྱལ་པོ་ཐོགས་པ་མེད་པར་འགྲོ་བ་མཐུ་ཆེན་པོ་ཕྱག་ན་རྡོ་རྗེ་དང་འདྲ་བའི་
[185b.4]ལུས་སོ། །དེ་ནས་རིག་འཛིན་པས་རྡོ་རྗེ་བླངས་ནས་བཅོམ་ལྡན་འདས་ལ་བསྐོར་བ་བྱས་ཏེ། རིག་པའི་རྒྱལ་པོར་འགྱུར་རོ། །རིག་པ་འཛིན་པ་བྱེ་བ་ལྔས་ཡོངས་སུ་བསྐོར་བ་རིག་པ་འཛིན་པའི་བུ་མོ་རྣམས་ཀྱིས་ལྷན་ཅིག་རོལ་པར་བྱེད་པ། གཟུགས་བཟང་པོ་རབ་ཏུ་མཛེས་
[185b.5]པ། མཚན་ཐམས་ཅད་ཡང་དག་པར་རྫོགས་པ། བར་གྱི་བསྐལ་པར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་བྲམ་ཟེའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་ཏེ་འདི་ནི་དངོས་གྲུབ་བོ། །དེ་ནས་མིག་སྨན་སྒྲུབ་པར་འདོད་ན་ཉི་མ་གུང་ལ་དཔའ་བོའི་རིན་གྱིས་རྣ་བའི་
[185b.6]མིག་སྨན་བླངས་ནས་བ་སེར་སྐྱའི་འོ་མས་ལན་བདུན་དུ་བཀྲུ་བར་བྱས་ནས་བ་སེར་སྐྱའི་བ་བྱུང་ལྔ་པོ་དེ་ཉིད་ཀྱིའོ། །དེའི་འོག་དེ་ནས་མིག་སྨན་ཟངས་ཀྱི་སྣོད་དུ་བྱས་ནས་བཏགས་པར་བྱའོ། །དེ་ནས་མེ་ནས་བཏོན་ཏེ་རས་རིས་མཆོད་པ་རྒྱ་ཆེན་པོ་དང་། གཏོར་མ་བྱས་ནས་མིག་སྨན་
[185b.7]ཁར་བཅུག་སྟེ་དཀར་པོའི་བརྒྱད་པའམ། ཟླ་བ་གཟས་བཟུང་བ་ན་མཚན་མོ་གསུམ་དུ་སྨྱུང་བར་གནས་པས་ཇི་སྲིད་དྭོ་བ་དང་། དུ་བ་འཐུལ་བ་དང་། འབར་བར་བྱེད་པ་དེ་སྲིད་དུ་བཟླས་པར་བྱའོ། །དྲོ་བར་གྱུར་པས་ནི་དབང་དུ་བྱེད་དོ། །དུ་བ་འཐུལ་བས་ནི་མི་སྣང་བའོ། །
[186a]
[186a.1]འབར་བས་ནི་ནམ་མཁའ་ལ་འགྲོ་བར་བྱེད་དོ། །མིག་ལ་བསྐུས་པས་ལོ་སྟོང་ཕྲག་ལྔར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་ཕྱུག་པོའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་ནོ། །དེ་ནས་གནོད་སྦྱིན་མོ་སྒྲུབ་པར་འདོད་ན་སྐྲ་དང་བྲལ་
[186a.2]བའི་རས་གཞི་ལ་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་བདེ་བར་གཤེགས་པའི་མཐོ་གང་གི་ཚད་ཀྱི་གཟུགས་བརྙན་རྒྱན་ཐམས་ཅད་ཀྱིས་རྣམ་པར་བརྒྱན་པ་ཅུང་ཟད་འཛུམ་པའི་ཞལ། ཕྱག་གཡས་པས་མྱ་ངན་མེད་པ་འཆང་བཞིན་པ་
[186a.3]བསྣམས་པ་འདྲིར་གཞུག་པར་བྱའོ། །རིག་པ་འཛིན་པས་དཀར་པོའི་བརྒྱད་པ་ལ་བཅོམ་ལྡན་འདས་ཀྱི་གཟུགས་བརྙན་གྱི་སྤྱན་སྔར་རས་རིས་བཞུགས་ནས་གཏོར་མ་དང་། མཆོད་པ་རྒྱ་ཆེན་པོ་བྱས་ཏེ་མཚན་མོ་གསུམ་དུ་སྨྱུང་བར་གནས་པས་རང་གི་ལྷ་སྤྱན་དྲངས་ནས་
[186a.4]མཆོད་ཡོན་དང་གདན་ཕུལ་ཏེ་སླར་ཡང་གཤེགས་སུ་གསོལ་བའི་མཆོད་ཡོན་ཕུལ་ནས་རྩ་བའི་སྔགས་ཀྱིས་འོ་མའི་སྲེག་བླུགས་བརྒྱད་སྦྱིན་སྲེག་གྱིས་ཤིག །དེ་ནས་རིག་པ་འཛིན་པས་ཀུ་ཤའི་ཁྲེས་ལ་ཉེ་བར་འདུག་པས་ཇི་སྲིད་གནོད་སྦྱིན་མོ་རང་ཉིད་འོངས་ཀྱི་བར་དུ་བཟླས་པ་བྱའོ། །
[186a.5]འོངས་པ་དང་མཆོད་ཡོན་ཕུལ་ནས་འདི་སྐད་ཅེས་བརྗོད་པར་བྱའོ། །སོ་སོར་བཞེས་ཤིག་སོ་སོར་བཞེས་ལ་བཞུགས་ཤིག་ཅེས་སོ། །རབ་ཏུ་འཛུམ་པའི་བཞིན་གྱིས་ལེགས་སོ་ཞེས་སྨྲས་ཏེ་བཀའ་སྒོ་བར་བྱེད་པ་ཅི་ཞིག་བགྱི་ཞེས་སོ། །དེ་ནས་སྒྲུབ་པ་པོས་ཆུང་མའོ་ཞེས་བརྗོད་
[186a.6]པར་བྱའོ། །གལ་ཏེ་སྲིང་མོའོ་ཞེས་རྗོད་པར་བྱེད་ན་དེ་ནས་སྒྲུབ་པ་པོ་འཚོ་བ་ལས་བྲལ་བར་བྱེད་དོ། །དེ་ནས་ཆུང་མའོ་ཞེས་རྗོད་པར་བྱེད་ན་དེ་ནས་སྒྲུབ་པ་པོ་ལག་པས་བཟུང་ནས་འཛུམ་པའི་བཞིན་གྱིས་རང་གི་གནས་སུ་འགྲོ་བར་བྱེད་དོ། །བཅུད་ཀྱིས་ལེན་སྦྱིན་པར་བྱེད་དོ། །
[186a.7]ཟོས་པས་སྐད་ཅིག་དེ་ཉིད་ལ་སྐྲ་ལི་ཞིང་འཁྱིལ་བ་ལོ་བརྒྱད་གཉིས་ལོན་པའི་རྣམ་པ་ཉི་མ་འཆར་བའི་ཁ་དོག་འདྲ་བ་ལྷའི་གཟུགས་བརྙན་གཟུགས་བཟང་པོ་རབ་ཏུ་མཛེས་པ་ལོ་སྟོང་ཕྲག་ལྔར་འཚོ་བར་བྱེད་དོ། །དེ་དང་ལྷན་ཅིག་རོལ་པར་བྱེད་དོ། །གང་གི་ཚེ་འཆི་བ་དེའི་ཚེ་ཆེན་པོའི་
[186b]
[186b.1]རིགས་སུ་སྐྱེ་བར་འགྱུར་ཏེ། སྐྱེ་བ་དྲན་ནོ། །ཆོ་ག་དེ་ཉིད་ཀྱིས་ཁ་ཚར་མ་བཅད་པའི་རས་ལ་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པས་བདེ་བར་གཤེགས་པའི་མཐོ་གང་གི་ཚད་ཀྱི་ག་པུར་པྲི་ཡང་ཀུའི་ཤིང་ལ་འཕྱང་བ་གོས་གཅིག་པ་ཟར་མའི་མེ་ཏོག་དང་མཚུངས་པའི་གནོད་སྦྱིན་
[186b.2]མོ་འདྲིར་གཞུག་པར་བྱའོ། །དེ་ནས་སྒྲུབ་པ་པོས་དཀར་པོའི་བརྒྱད་པ་ལ་མཚན་མོ་སྨྱུང་བར་གནས་པས་གོས་གཙང་མ་བགོས་ཏེ་རིང་བསྲེལ་དང་བཅས་པའི་མཆོད་རྟེན་དུ་མཆོད་པ་དང་གཏོར་མ་དང་མར་མེ་བྱས་ནས་རང་གི་ལྷ་སྤྱན་དྲང་བར་བྱས་ཏེ་མཆོད་ཡོན་དང་གདན་ཕུལ་ནས་སླར་ཡང་གཤེགས་སུ་
[186b.3]གསོལ་ཏེ་པྲི་ཡང་ཀུའི་ཡམ་ཤིང་བ་སེར་སྐྱའི་མར་གྱིས་བཏགས་པ་སྲེག་བླུགས་བརྒྱད་སྦྱིན་སྲེག་གྱིས་ཤིག །དེ་ནས་རིག་པ་འཛིན་པས་ཇི་སྲིད་གནོད་སྦྱིན་མོ་རང་ཉིད་འོངས་པ་དེ་སྲིད་བཟླས་པར་བྱའོ། །འོངས་པ་ལ་མཆོད་ཡོན་དབུལ་བར་བྱའོ། །འདི་སྐད་ཟེར་ཏེ་བཀའ་བསྒོ་བ་
[186b.4]ཅི་བགྱི། དེ་ནས་སྒྲུབ་པ་པོས་འདི་སྐད་ཅེས་བརྗོད་པར་བྱ་སྟེ། བདག་གི་ཆུང་མ་མཛོད་ཅིག་ཅེས་སྒྲུབ་པ་པོས་སྨྲས་པ་དང་རབ་ཏུ་འཛུམ་པའི་བཞིན་གྱིས་ཁྱོད་ཀྱིས་ཇི་ལྟར་བསྒོ་བ་བཞིན་དུའོ་ཞེས་ཟེར་རོ། །སྒྲུབ་པ་པོས་ལག་པས་བཟུང་ནས་རང་གི་གནས་སུ་འགྲོ་བར་བྱེད་དོ། །
[186b.5]བཅུད་ཀྱིས་ལེན་སྦྱིན་པར་བྱེད་དོ། །སྐད་ཅིག་དེ་ཉིད་ལ་གཟུགས་བཟང་པོ་རབ་ཏུ་མཛེས་པར་འགྱུར་རོ། །ལོ་སྟོང་ཕྲག་ལྔར་འཚོ་བར་བྱེད་དོ། །ཆོ་ག་དེ་ཉིད་ཀྱིས་ཁ་ཚར་མ་བཅད་པའི་རས་ལ་རི་མོ་མཁན་གསོ་སྦྱོང་ཅན་གྱིས་གནོད་སྦྱིན་མོ་འདྲིར་གཞུག་པར་བྱའོ། །གསེར་ལྟར་
[186b.6]སེར་བ་གོས་གཅིག་པ། སྐྲ་གྲོལ་བ་ཀུན་ཏུ་ཆགས་པའི་སེམས་ཀྱིས་སྒྲུབ་པ་པོ་ལ་ངེས་པར་རྟོག་བཞིན་པ་ཨ་ཏི་མུཀྟའི་ཤིང་ལ་འཕྱང་བཞིན་པ་ཅུང་ཟད་འཛུམ་པའི་བཞིན་ཅན་ཕྱག་གཡས་པའི་སོར་མོས་སྒྲུབ་པ་པོ་ལ་སྡིགས་པར་བྱེད་པའོ། །དེ་ནས་སྒྲུབ་པ་པོས་རིང་བསྲེལ་དང་
[186b.7]བཅས་པའི་མཆོད་རྟེན་དུ་རས་རིས་བཞུགས་སུ་གསོལ་ཏེ་གོས་གཙང་མ་བགོས་ནས་རས་རིས་ཀྱི་སྤྱན་སྔར་མཚན་མོ་གསུམ་སྨྱུང་བར་གནས་ཏེ་མཆོད་པ་རྒྱ་ཆེན་པོ་བྱས་ནས་མཆོད་ཡོན་དང་རི་མོ་བྱ་བ་དང་སླར་ཡང་མཆོད་ཡོན་ཕུལ་ནས་གཤེགས་སུ་གསོལ་ཏེ་འོ་མའི་སྲེག་བླུགས་
[187a]
[187a.1]ཉི་ཤུ་རྩ་བརྒྱད་སྦྱིན་སྲེག་གྱིས་ཤིག །དེ་ནས་སྒྲུབ་པ་པོས་རྩ་བའི་སྔགས་ཀྱིས་ལན་བདུན་བསྔགས་པའི་མཱ་ལ་ཏིའི་མེ་ཏོག་རེ་རེས་ཇི་སྲིད་རང་ཉིད་འོངས་ཀྱི་བར་དུ་གནོད་སྦྱིན་མོ་ལ་བསྣུན་པར་བྱའོ། །སྒྲུབ་པ་པོ་ལག་པས་བཟུང་ནས་རང་གི་གནས་སུ་འགྲོ་
[187a.2]བར་བྱེད་དོ། །གནས་སུ་སོང་ནས་བཅུད་ཀྱིས་ལེན་སྦྱིན་པར་བྱེད་དོ། །སྐད་ཅིག་དེ་ཉིད་ལ་གཟུགས་བཟང་པོར་འགྱུར་ཏེ། དེ་ཡིས་ལྷན་ཅིག་རོལ་པར་བྱེད་དོ། །ལོ་སྟོང་ཕྲག་ལྔར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་རིགས་སུ་སྐྱེ་བར་འགྱུར་
[187a.3]རོ། །སྐྱེ་བ་དྲན་པར་འགྱུར་རོ། །ཆོ་ག་འདི་ཉིད་ཀྱིས་ཙནྡན་དང་། རྒྱ་སྤོས་དང་། རུ་རྟ་དང་། ཤིང་རྩ་དང་། པ་རི་པཱ་ལ་པཱ་དང་། གུར་གུམ་དང་། ལྡོང་རོས་དང་། གི་ཝང་དང་། པདྨའི་འདབ་མ་དང་། པདྨའི་ས་བོན་རྣམས་གཅིག་ཏུ་བྱས་ནས་དྲིའི་
[187a.4]ཁུ་བ་དང་། ནམ་མཁའི་ཆུས་བྲམ་ཟེའི་བུ་མོ་གསོ་སྦྱོང་ཅན་གྱི་ལག་པར་བསྟབས་པར་བྱའོ། །དྲི་དཀར་པོའི་གཟུགས་བརྙན་བྱས་ནས་རིང་བསྲེལ་དང་བཅས་པའི་མཆོད་རྟེན་དུ་དཀར་པོའི་བརྒྱད་པ་ལ་མཆོད་པ་བྱས་ནས་མཚན་མོ་གསུམ་དུ་སྨྱུང་བར་གནས་པ་
[187a.5]གཟུགས་བརྙན་དེ་མཆོད་རྟེན་གྱི་སྤྱན་སྔར་བཞུགས་ནས་རྩ་བའི་སྔགས་ཀྱིས་རང་གི་ལྷ་སྤྱན་དྲང་བར་བྱ་སྟེ་མཆོད་ཡོན་དང་གདན་ཕུལ་ནས་སླར་ཡང་གཤེགས་སུ་གསོལ་བའི་མཆོད་ཡོན་ཕུལ་ཏེ། ཀུ་ཤའི་ཁྲེས་ལ་ཉེ་བར་འདུག་པས་པདྨ་གེ་སར་ལ་བ་སེར་སྐྱའི་མར་གྱིས་
[187a.6]བཏགས་པའི་སྲེག་བླུགས་བདུན་སྦྱིན་སྲེག་གྱིས་ཤིག །དེ་ཉིད་དུ་ཀུ་ཤའི་ཁྲེས་ལ་ཉེ་བར་འདུག་པས་ཇི་སྲིད་གནོད་སྦྱིན་མོ་རང་ཉིད་འོངས་པ་དེ་སྲིད་དུ་བཟླས་པར་བྱའོ། །འོངས་པ་ལ་མཆོད་ཡོན་དབུལ་བར་བྱའོ། །དེ་ནས་དེ་ན་རེ་བཀས་བསྒོ་བ་ཅི་ཞིག་བགྱི་ཞེས་ཟེར་རོ། །འདི་
[187a.7]སྐད་ཅེས་བརྗོད་པར་བྱའོ། །ཆུང་མ་མཛོད་ཅིག་ཅེས་སོ། །དེ་ནས་དེས་སྨྲས་པ་དེ་བཞིན་བྱའོ་ཞེས་སྒྲུབ་པ་པོ་ལག་པས་བཟུང་ནས་རང་གི་གནས་སུ་འགྲོ་བར་བྱེད་ཅིང་བཅུད་ཀྱིས་ལེན་སྦྱིན་པར་བྱེད་དོ། །ལྷའི་གཟུགས་ཅན་དུ་འགྱུར་རོ། །ལོ་སྟོང་ཕྲག་ལྔར་འཚོ་བར་
[187b]
[187b.1]བྱེད་དོ། །གང་གི་ཚེ་འཆི་བ་དེའི་ཚེ་བྲམ་ཟེའི་རིགས་སུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །ཆོ་ག་དེ་ཉིད་ཀྱིས་བ་སེར་སྐྱའི་མར་སར་པ་ལ་གཟུགས་བརྙན་བྱས་ནས་རས་རིས་ཀྱི་སྤྱན་སྔར་གཏུབ་ཅིང་གཏུབ་ཅིང་སྦྱིན་སྲེག་བྱའོ། །ཇི་སྲིད་གནོད་སྦྱིན་མོ་བྱུང་བའི་བར་དུའོ། །
[187b.2]ཆོ་ག་འདི་ཉིད་ཀྱིས་ཙནྡན་དམར་པོ་ལས་བྱུང་བའི་གཟུགས་བརྙན་བྱས་ནས་རྩ་བའི་སྔགས་ཀྱིས་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་ཆུ་ཀླུང་དུ་གཞུག་གོ། །སྐད་ཅིག་དེ་ཉིད་ལ་གཟུགས་བཟང་པོའི་གནོད་སྦྱིན་མོ་འོང་ཞིང་འདོད་པ་ཐམས་ཅད་རབ་ཏུ་སྦྱིན་པར་འགྱུར་རོ། །ནིམྦའི་ཤིང་ལས་
[187b.3]བྱུང་བའི་བདེ་བར་གཤེགས་པའི་མཐོ་གང་གི་ཚད་ཀྱི་གནོད་སྦྱིན་མོ་བྱེད་དུ་བཅུག་ནས་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་འདྲིར་གཞུག་པར་བྱའོ། །རིང་བསྲེལ་དང་བཅས་པའི་མཆོད་རྟེན་དུ་ཆོ་གས་གཏོར་མ་དང་། མར་མེའི་མཆོད་པ་རྒྱ་ཆེན་པོ་བྱས་ནས། 
[187b.4]དེ་ནས་སྒྲུབ་པ་པོས་རྣམ་པར་དབེན་པར་སྦྱངས་པའི་སྣོད་དང་གོས་ཀྱི་རྩ་བའི་སྔགས་ཀྱིས་ལྷ་རྣམས་སྤྱན་དྲང་བར་བྱ་སྟེ་མཆོད་པ་དང་གདན་ཕུལ་ནས། སླར་ཡང་གཤེགས་སུ་གསོལ་ཏེ་ཇི་སྲིད་དུ་གནོད་སྦྱིན་མོ་རང་ཉིད་ཀྱིས་གཟུགས་གསལ་བར་བྱེད་བཞིན་པ་མེ་ཏོག་གི་ཕྲེང་བ་བྱས་
[187b.5]ནས་འོང་བར་བྱེད་དོ། །དེ་སྲིད་དུ་བཟླས་པར་བྱའོ། །དེ་སྨྲ་བ་དང་དེ་ནས་སྒྲུབ་པ་པོས་ཆུང་མ་མཛོད་ཅིག་ཅེས་བརྗོད་པར་བྱའོ། །དེ་ནས་དེ་རབ་ཏུ་འཛུམ་པའི་བཞིན་གྱིས་སྒྲུབ་པ་པོ་ལ་མེ་ཏོག་ཕྲེང་བ་སྦྱིན་པར་བྱེད་དོ། །རང་གི་ལག་པས་བཟུང་ནས་བཅོམ་ལྡན་འདས་ཀྱི་དྲུང་དུ་
[187b.6]འགྲོ་བར་བྱེད་དོ། །བཅུད་ཀྱིས་ལེན་སྦྱིན་པར་བྱེད་དོ། །སྐད་ཅིག་དེ་ཉིད་ལ་ལྷའི་གཟུགས་ཅན་དུ་འགྱུར་རོ། །གཟུགས་བཟང་པོ་རབ་ཏུ་མཛེས་པར་འགྱུར་རོ། །དེའི་ལྷན་ཅིག་རོལ་པར་བྱེད་ཅིང་དགའ་མགུར་ཡོངས་སུ་སྤྱོད་པར་བྱེད་དོ། །ལོ་སྟོང་ཕྲག་ལྔར་འཚོ་བར་བྱེད་དེ་
[187b.7]ལྷའི་ཚེའོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་རིགས་སུ་སྐྱེ་བར་འགྱུར་རོ། །རབ་ཏུ་མཛེས་པ་དང་སེམས་ཅན་ཐམས་ཅད་ཀྱིས་མཐོང་ན་དགའ་བ་དང་། ལོངས་སྤྱོད་ཆེན་པོ་དང་། ནོར་ཆེན་པོ་དང་། འདོད་པ་ཆེན་པོ་དང་། སྙིང་རྗེ་ཅན་དང་། ཐམས་ཅད་སྦྱིན་པ། 
[188a]
[188a.1]བརྩོན་འགྲུས་ཆེན་པོ་སྐྱེ་བ་དྲན་པའོ། །གནོད་སྦྱིན་མོའི་ལེའུ་རྫོགས་སོ།། །།པདྨའི་མཚོར་སོང་ནས་སྒྲུབ་པ་པོས་དཔལ་མོ་འོངས་ཀྱི་བར་སྦྱིན་སྲེག་བྱའོ། །རུ་རྟ་དང་། རྒྱ་སྤོས་དང་། པདྨའི་ས་བོན་དང་། པདྨའི་གེ་སར་དང་། ཙནྡན་སྦྲང་རྩིས་ལྷན་
[188a.2]ཅིག་བཏགས་པར་བྱའོ། །གང་ལ་བྱིན་པ་དེ་དབང་དུ་འགྱུར་རོ། །རྩ་བའི་སྔགས་ཀྱིས་མེ་ཏོག་གི་ཕྲེང་བ་ལ་ཡོངས་སུ་བཟླས་ཏེ་གང་ལ་བྱིན་པ་དེ་དབང་དུ་འགྱུར་རོ། །དེ་ནས་རྩལ་བྱེད་པར་འདོད་པས་རྟེན་ཅིང་འབྲེལ་པར་འབྱུང་བའི་སྙིང་པོ་ཅན་མཆོད་རྟེན་ཇི་སྲིད་དུ་མཆོད་རྟེན་ཕྱི་
[188a.3]མ་རབ་ཏུ་གཡོ་བ་བྱེད་པ་དེ་སྲིད་དུ་བྱའོ། །དེ་ནས་ལས་ཀྱི་སྒྲིབ་པ་ཟད་པར་བྱས་ནས་མཚམས་མེད་པ་ལྔ་བྱས་པས་ཀྱང་འགྲུབ་པར་འགྱུར་ཏེ། རྣམ་པ་གཞན་དུ་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའི་རྣམ་པར་བསྒྱིངས་པའོ། །དེ་ནས་འཕགས་པ་སྤྱན་རས་གཟིགས་
[188a.4]དབང་ཕྱུག་བསྒྲུབ་པར་འདོད་ན། ཁ་ཚར་མ་བཅད་པའི་རས་སྐྲ་དང་བྲལ་བ་ལ་ཁ་དོག་མ་འདྲེས་པའི་ཚོན་གྱིས་རི་མོ་མཁན་གསོ་སྦྱོང་ཅན་གྱིས་པིར་སར་པས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གསེར་ལྟར་སེར་བ་རལ་པ་འཕྱང་བ། འོད་
[188a.5]དཔག་མེད་དབུ་ལ་འཛིན་པ་ཕ་རོལ་ཏུ་ཕྱིན་པ་ཐམས་ཅད་ཀྱིས་ཡོངས་སུ་བསྐོར་བ་འདྲིར་གཞུག་པར་བྱའོ། །འོག་ཏུ་སྒྲུབ་པ་པོ་སྤོས་ཕོར་ལག་ན་ཐོགས་པས་པུས་མོ་གཉིས་བཙུགས་པ་བྱང་ཆུབ་ལ་ངེས་པར་རྟོག་བཞིན་པའོ། །དེ་ནས་རིག་པ་འཛིན་པས་དཀར་པོའི་
[188a.6]ཕྱོགས་ཀྱི་ཚེས་གཅིག་ནས་བརྩམས་ཏེ་རས་རིས་ཀྱི་སྤྱན་སྔར་ཉི་མ་རེ་རེ་ཞིང་རྒྱུན་མི་འཆད་པའི་མཆོད་པ་དང་། གཏོར་མ་དང་། མར་མེ་ཡང་ཇི་སྲིད་དུ་ཟླ་བ་ཉ་བའི་བར་དུ་བྱའོ། །ཟླ་བ་ཉ་ལ་མཆོད་པ་རྒྱ་ཆེན་པོ་དང་། གཏོར་མ་དང་། མར་མེ་ཡང་བྱས་ནས་སྨོན་ལམ་བཏབ་
[188a.7]པར་ཡང་བྱ་སྟེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་བྱ་བ་བྱས་ནས་མཱ་ལ་ཏིའི་མེ་ཏོག་གིས་ཡོངས་སུ་བཀང་བའི་དྲིའི་ཆུའི་སྣོད་ལག་པ་གཉིས་ཀས་བླངས་ནས་པུས་མོ་གཉིས་བཙུགས་ཏེ་རྩ་བའི་སྔགས་ལན་བདུན་བརྗོད་ནས་རང་གི་ལྷ་རྣམས་སྤྱན་
[188b]
[188b.1]དྲང་བར་བྱ་སྟེ་མཆོད་ཡོན་དང་གདན་ཕུལ་ནས་སླར་ཡང་བྱབས་ཏེ་བ་སེར་སྐྱའི་མར་ལ་བཏགས་པའི་མཱ་ལ་ཏིའི་མེ་ཏོག་གིས་སྦྱིན་སྲེག་བྱའོ། །ལྷ་རྣམས་ཚིམ་པར་བྱས་ནས་སྲུང་བ་བྱས་པ་ཀུ་ཤའི་ཁྲེས་ལ་ཉེ་བར་འདུག་སྟེ། ང་རྒྱལ་དང་བྲལ་བ་མི་སྨྲ་བས་གཡོ་བཅོམ་སྟེ། 
[188b.2]དྲན་པ་མཆོག་གིས་དམིགས་པར་བྱས་ལ་ཇི་སྲིད་འཕགས་པ་སྤྱན་རས་གཟིགས་དབང་ཕྱུག་རང་ཉིད་ཕ་རོལ་ཏུ་ཕྱིན་པ་ཐམས་ཅད་ཀྱིས་ཡོངས་སུ་བསྐོར་བ་བྱོན་པ་དེ་སྲིད་དུ་བཟླས་པར་བྱའོ། །སེམས་དཔའ་ཆེན་པོ་བྱོན་པ་དང་། ས་གཡོ་བ་དང་། རིའི་རྩེ་མོ་ཉིལ་བ་དང་། 
[188b.3]སེམས་ཅན་ཐམས་ཅད་ཀྱི་ནད་ཐམས་ཅད་རབ་ཏུ་ཞི་བར་བྱེད་པ་དང་། ལྷ་ཐམས་ཅད་མེ་ཏོག་གི་ཆར་རབ་ཏུ་འབེབས་པར་བྱེད་པ་དང་། རིག་པ་འཛིན་པ་ཐམས་ཅད་ཀྱང་ཙནྡན་གྱི་ཕྱེ་མའི་ཆར་འབེབས་པ་དང་། གནས་གཙང་མའི་ལྷ་རྣམས་རིན་པོ་ཆེ་ཆེན་པོའི་ཆར་
[188b.4]རབ་ཏུ་འབེབས་པ་དང་། ལྷ་མ་ཡིན་ཐམས་ཅད་ཨུཏྤ་ལའི་ཆར་རབ་ཏུ་འབེབས་པར་བྱེད་དོ། །དྲག་པོ་ཐམས་ཅད་ཁྲོ་བ་དང་བྲལ་བར་འགྱུར་རོ། །དམྱལ་བ་པ་རྣམས་ཀྱང་སྐད་ཅིག་དེ་ལ་བདེ་བ་སྐྱེས་ཏེ། མཆོག་ཏུ་འཇིགས་པ་སྨྲ་བར་བྱེད་དོ། །དྲི་ཟ་རྣམས་གླུ་
[188b.5]སྙན་པའི་སྒྲ་ཐོས་པར་བྱེད་དོ། །རིག་པ་འཛིན་པ་ཐམས་ཅད་ཀྱང་རང་གི་རིག་པས་ཡོངས་སུ་བསྐོར་ཏེ་ཇི་ལྟར་རྣམ་པར་འཕྲུལ་པའི་བྱང་ཆུབ་སེམས་དཔའི་དྲུང་དུ་ཉེ་བར་འོང་བར་བྱེད་དོ། །ལོག་འདྲེན་ཐམས་ཅད་དང་། བགེགས་ཐམས་ཅད་དང་། སྲིན་པོ་ཐམས་
[188b.6]ཅད་དང་། ཡི་དགས་ཐམས་ཅད་དང་། ཇི་སྲིད་དུ་དྲག་པོ་སྣ་ཚོགས་པ་རྣམས་བྱང་ཆུབ་སེམས་དཔའ་བྱོན་པ་མཐོང་ནས་ཞི་བའི་སེམས་སུ་འགྱུར་རོ། །སྤྲིན་ལས་གུ་ལུ་གུ་ལུའི་སྒྲ་སྒྲོགས་པ་དང་ས་རྣམ་པ་དྲུག་ཏུ་གཡོ་བ་དང་། ཕྱོགས་བཞི་སྐྱོང་བ་རྣམས་བྱང་
[188b.7]ཆུབ་སེམས་དཔའི་དྲུང་དུ་ཉེ་བར་འོང་བར་བྱེད་དོ། །ལོག་པར་འདྲེན་པ་ཐམས་ཅད་དང་བགེགས་ཐམས་ཅད་འོངས་ཏེ་ཕྱོགས་བཞི་རབ་ཏུ་ཞི་བར་འགྱུར་རོ། །རླུང་འགྲོ་བ་དང་། དྲག་པོ་རབ་ཏུ་འགྲོ་བར་བྱེད། དུས་མ་ཡིན་པར་ཤིང་ལ་མེ་ཏོག་ཏུ་འགྱུར་རོ། །འཇིག་
[189a]
[189a.1]རྟེན་པའི་རིག་པ་འཛིན་པ་ཐམས་ཅད་འོངས་ཏེ་ཕྱོགས་གང་དུ་རིག་པ་འཛིན་པ་སྒྲུབ་པ་བྱེད་པ་དེར་སེམས་དཔའ་ཆེན་པོའི་དགའ་སྟོན་ལ་ཐམས་ཅད་ཉིད་འདུས་སོ། །སྒྲུབ་པ་པོས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་མཐོང་ནས་མཆོད་ཡོན་ཕུལ་ནས་
[189a.2]ཕྱག་བྱའོ། །ལྷ་ཐམས་ཅད་དང་། རིག་པ་འཛིན་པ་ཐམས་ཅད་ལ་མཆོད་ཡོན་དང་གདན་ཕུལ་ནས་དེ་ནས་ལྷ་ཐམས་ཅད་དང་། རིག་པ་འཛིན་པ་ཐམས་ཅད་ཀྱིས་སྒྲུབ་པ་པོ། །བྱང་ཆུབ་སེམས་དཔའ་ལ་ལེགས་སོ་ཞེས་བྱ་བ་བྱིན་ཏེ་སྲིད་པ་གསུམ་གྱི་ཆུ་བོ་ཆེན་པོ་ལས་བསྒྲལ་
[189a.3]བར་བྱས་པ་དེ་རྣམས་ངེས་པར་རྒྱལ་བ་ཀུན་ཏུ་སྣང་བས་མནན་པ་བྱང་ཆུབ་སེམས་དཔའི་ལམ་དང་ལྷན་ཅིག་འཚོ་བའོ། །དེ་ནས་འཕགས་པ་སྤྱན་རས་གཟིགས་དབང་ཕྱུག་གིས་ལྷ་ཐམས་ཅད་ལ་ལེགས་སོ་ཞེས་བྱ་བ་བྱིན་ཏེ། བྱང་ཆུབ་སེམས་དཔའི་ཕྱག་གཡས་པ། སྒྲུབ་
[189a.4]པ་པོའི་སྤྱི་བོར་ཉུག་པར་མཛད་དོ། །དེ་ནས་སྒྲུབ་པ་པོས་གང་ཡིད་ལ་སྙིང་པོ་བསམ་པ་དེར་འགྱུར་རོ། །རིག་པ་འཛིན་པའི་འཁོར་ལོས་སྒྱུར་བ་དང་། རིག་པ་འཛིན་པའི་རྒྱལ་པོ་ལྷ་ཉིད་གང་འདོད་པ་དེ་རྣམས་ཆེས་གཞན་དུ་སྣང་སྟེ་འདི་སྐད་ཅེས་བརྗོད་པར་བྱའོ། །བཅོམ་
[189a.5]ལྡན་འདས་འཕགས་པ་སྤྱན་རས་གཟིགས་དབང་ཕྱུག་གྲུ་འཛིན་དེང་མཐོང་བར་འཚལ་ལོ། །བྱང་ཆུབ་སེམས་དཔའ་སྐྱེས་བུ་ཆེན་པོ་ཕྱག་གཡས་པས་བཟུང་སྟེ་རིག་པའི་རྒྱལ་པོ་རྟ་མགྲིན་ལ་ཡང་དག་པར་གཏད་པར་གྱུར་ཏོ། །གྲུ་འཛིན་དུ་སོང་ཤིག །གང་འདོད་པ་དེ་
[189a.6]སྦྱིན་པར་འགྱུར་རོ། །དེ་ནས་རིག་པའི་རྒྱལ་པོ་རིག་པའི་རྒྱལ་པོའི་ཚོགས་ཀྱིས་བསྐོར་བ་དང་བཅས་པ་སྒྲུབ་པ་པོའི་ལག་པ་གཡས་བཟུང་ནས་རྒྱ་མཚོའི་དབུས་སུ་ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་
[189a.7]ཅི་དང་། ལྟོ་འཕྱེ་ཆེན་པོ་ལ་སོགས་པ་སྒྲུབ་པ་པོའི་རིག་པའི་ཚོགས་ལ་མེ་ཏོག་གི་ཆར་འབེབས་པ་དང་། རྔ་བོ་ཆེ་དང་། རྔ་པ་ཊ་ཧ་དང་། རྔ་དང་། རྫ་རྔ་ཁ་གཅིག་པ་དང་། རྫ་རྔ་རྣམས་སྒྲ་འབྱིན་བཞིན་དུ་གྲུ་འཛིན་དུ་འགྲོ་བར་བྱེད་དོ། །རྒྱ་མཚོའི་སྟེང་དེར་རྒྱ་
[189b]
[189b.1]མཚོ་ཆེན་པོ་རིག་པའི་རྒྱལ་པོས་མཐོང་ནས་སྐྱེས་བུ་དམ་པ་དེ་ཡང་ཆུ་ཀླུང་ཐམས་ཅད་ཀྱིས་ཡོངས་སུ་བསྐོར་བའི་རིན་པོ་ཆེའི་མཆོད་ཡོན་རབ་ཏུ་སྩོལ་བར་བྱེད་པར་འགྱུར་རོ། །ལེགས་སོ་ཞེས་བྱ་བ་ཡང་གནང་བར་མཛད་དོ། །རིགས་ཀྱི་བུ་ལེགས་སོ་ལེགས་པར་འཚོ་བ་
[189b.2]དང་། གཟི་བརྗིད་དང་ལྡན་པའི་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་གནས་སོ། །དེ་ནས་རྒྱ་མཚོ་ཆེན་པོ་བསྒྲལ་ནས་གྲུ་འཛིན་དུ་སོང་སྟེ། མཐོང་བ་དང་དེར་གང་རིག་པ་འཛིན་པའི་ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་
[189b.3]མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་རྣམས་ཐམས་ཅད་མཆོད་ཡོན་གྱིས་སྣོད་ཀྱི་མེ་ཏོག་གི་ཆར་ཆེན་པོས་སྒྲུབ་པ་པོ་ལ་བསུ་བ་ལ་འོང་བར་བྱེད་དོ། །དེ་ནས་གྲུ་འཛིན་མཐོང་ནས་སྣ་ཚོགས་པའི་ནོར་བུ་དང་སྨན་གྱིས་བསྐུས་པ། 
[189b.4]མུ་ཏིག་གི་དོ་ཤལ་རབ་ཏུ་འཕྱང་བཞིན་པ། གསེར་དང་། ཤེལ་ལས་བྱུང་བ་དང་། བཻཎཱུརྱ་ལས་བྱུང་བ་དང་། ཨིནྡྲ་ནཱི་ལ་ལས་བྱུང་བ་དང་། མཐོན་ཀ་ཆེན་པོ་ལས་བྱུང་བའི་ཐེམ་སྐས་དང་། སྣམ་བུ་རྣམས་ཀྱིས་སྣ་ཚོགས་པའི་མེ་ཏོག་ཉེ་བར་མཛེས་པས་
[189b.5]རིག་པའི་རྒྱལ་པོ་དང་། སྒྲུབ་པ་པོ་དེ་ལ་མངོན་པར་དབང་བསྐུར་བ་བྱས་ནས་སྒྲུབ་པ་པོ་ལ་སྨྲས་པ་གནས་འདི་ནི་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གི་གནས་རིན་པོ་ཆེ་སྣ་བཞི་ལས་བྱུང་བ་ཁང་པ་དབུས་མར་ཇི་སྲིད་དུ་བྱང་ཆུབ་ཀྱི་བར་དུ་རང་གི་གནས་
[189b.6]བཞིན་དུ་ཀུན་ཏུ་སྤྱོད་ཅིང་གནས་སོ། །དེ་ནས་རིག་པ་འཛིན་པའི་རྒྱལ་པོ་ལ་མངོན་པར་དབང་བསྐུར་ཏེ་རིག་པའི་རྒྱལ་པོ་རབ་ཏུ་བགྲོད་པར་གྱུར་ཏོ། །འདི་ནི་དངོས་གྲུབ་སྟེ། བཅོམ་ལྡན་འདས་འདིའི་མཐུ་རྣམ་པར་བསྒྱིངས་པས་མཚམས་མེད་པ་བྱེད་པས་ཀྱང་། 
[189b.7]འདི་འགྲུབ་པར་བྱེད་དོ། །རྟ་མགྲིན་རྒྱལ་པོས་རིག་པའི་རྒྱལ་པོ་ཐམས་ཅད་ལ་སྨྲས་པ། བཅོམ་ལྡན་འདས་མ་དང་འཕགས་པ་སྤྱན་རས་གཟིགས་དབང་ཕྱུག་གི་གནས་རིན་པོ་ཆེ་སྣ་བཞི་ལས་བྱུང་བ་དབུས་མའི་ཁང་པར་རང་གི་གནས་བཞིན་དུ་གཞི་ལ་གནས་པའི་རིག་པ་
[190a]
[190a.1]སྒྲོལ་མ་དང་། ཁྲོ་གཉེར་ཅན་དང་། གཞན་རིག་པ་ཐམས་ཅད་ཕ་རོལ་གནོན་པ་ཆེན་པོའོ། །རིག་པའི་རྒྱལ་པོ་འདི་ནི་མ་བསྒྲུབས་པ་ཉིད་དུ་ལས་བྱེད་དེ་གཏན་པ་གཅོད་པར་བྱེད་པ་དང་། ཧཱུྃ་ཡིག་གིས་རྒྱ་མཚོ་སྐེམས་པར་བྱེད་པ་དང་། སོར་མོའི་སྡིགས་
[190a.2]མཛུབ་ཀྱིས་ཐམས་ཅད་རེངས་པར་བྱེད་པ་དང་། ཨོྃ་ཡིག་གིས་འགུགས་པར་བྱེད་པ་དང་། ཕཊ་ཡིག་གིས་ལྷུན་པོ་རྣམས་ཡང་རྣམ་པར་འཇོམས་པར་བྱེད་པ་དང་། ཡིད་ཀྱིས་བཟླས་པས་སེམས་ཅན་ཐམས་ཅད་དབང་དུ་བྱེད་པ་དང་། ཨོཾ་ཡིག་གིས་སྤྱན་དྲངས་པ་དང་། ཧཱུྃ་
[190a.3]ཡིག་གིས་གཤེགས་སུ་གསོལ་བ་དང་། ཕཊ་ཡིག་གིས་གསོད་པ་དང་། སྭཱ་ཧཱའི་ཡི་གེས་འཚོ་བར་བྱེད་པ་སྟེ། མདོར་ན་རིག་པ་རྣམས་ཀྱི་ཆོ་ག་ཇི་སྙེད་ཡོད་པ་དེ་ཐམས་ཅད་རིག་པ་འདི་ཉིད་ཀྱིས་འཇིག་རྟེན་ལས་འདས་པ་བསྒྲུབ་པར་བྱའོ། །འདི་ནི་སྔགས་
[190a.4]ཐམས་ཅད་ཀྱི་ཆོ་ག་ཐུན་མོང་བ་སྟེ། གང་ལ་ཆོ་ག་མེད་པ་དང་། སྡིག་པ་བྱེད་པས་ཀྱང་ལན་གསུམ་དུ་བཟླའོ། །རྟ་མགྲིན་རིག་པའི་རྒྱལ་པོ་བརྩོན་འགྲུས་ཆེན་པོ་སངས་རྒྱས་ཐམས་ཅད་ཀྱི་རྗེས་སུ་གནང་བ་སྟོབས་དང་ཕ་རོལ་གནོན་པ་ཆེན་པོ་འདི་ལན་གསུམ་གྱིས་མཚམས་
[190a.5]མེད་པ་བྱེད་པས་ཀྱང་འགྲུབ་པར་བྱེད་དོ། །དད་པས་བྱང་ཆུབ་ཀྱི་སེམས་ཡོངས་སུ་བཟུང་བ་འདོད་པ་ཆེན་པོ་དང་། སྙིང་རྗེའི་བདག་ཉིད་ཅན། སེར་སྣ་མེད་པ་དང་། བྱས་པ་གཟོ་བ་དང་། སངས་རྒྱས་དང་ཆོས་ལ་མངོན་པར་དད་པ་དང་། མ་དང་། ཕ་དང་། 
[190a.6]མ་དང་ཕར་ཤེས་པ་དང་། མྱུར་བ་ཁོ་ནར་བཟོད་པ་དང་། ཚུལ་ཁྲིམས་དང་། སྦྱིན་པ་སྦྱིན་པར་བྱེད་པ་མ་བསྒྲུབས་པར་འགྲུབ་པར་ཡང་བྱེད་དོ། །མདོར་ན་ལས་ཐམས་ཅད་པ་ནི་བརྗོད་ནས་རིག་གཅོད་པར་འདོད་པ་དང་། སེལ་བར་འདོད་པས་འདི་བརྗོད་ནས་ཏེ་འདི་ནི་ལས་ཐམས་
[190a.7]ཅད་པའོ། །འདི་ནི་བྱང་ཆུབ་སེམས་དཔའི་ཏིང་ངེ་འཛིན་གྱི་ཁྱད་པར་གཞན་གྱིས་སྦྱིན་པའི་ཕ་རོལ་ཏུ་ཕྱིན་པ་འདི་ལྟ་སྟེ། རིག་པའི་རྒྱལ་པོ་སེམས་ཅན་ཐམས་ཅད་ཀྱི་བདེ་བ་རྫོགས་པའི་ཆེད་དུ་རྟ་མགྲིན་རྒྱལ་པོའི་མགུལ་དུའོ། །བྱང་ཆུབ་སེམས་དཔའི་མཐུ་རྣམ་པར་
[190b]
[190b.1]བསྒྱིངས་པ་ཞེས་བྱ་བའི་ལེའུ་རྫོགས་སོ།། །།དེ་ནས་འོད་དཔག་མེད་མཐོང་བར་འདོད་ན་ཁ་ཚར་མ་བཅད་ཅིང་སྐྲ་དང་བྲལ་བའི་རས་ལ་རི་མོ་མཁན་གསོ་སྦྱོང་ཅན་གྱིས་ཁ་དོག་མ་འདྲེས་པའི་ཚོན་གྱིས་བདེ་བ་ཅན་གྱི་འཇིག་རྟེན་གྱི་ཁམས་སུ་འཕགས་པ་འོད་དཔག་མེད་གསེར་
[190b.2]ལྟར་སེར་པ། པདྨ་ལ་བཞུགས་པ་འདྲིར་གཞུག་པར་བྱའོ། །འོག་ཏུ་ཆོས་ཀྱི་འཁོར་ལོའི་གཞོགས་གཡོན་དུ་རྟ་མགྲིན་རྒྱལ་པོ་ཞལ་རྣམ་པར་འགྱུར་བ་འཇིགས་པར་བྱེད་པ་གསུས་པ་འཕྱང་བ་པདྨ་ལ་བཞུགས་པ་འདྲིར་གཞུག་པ། མེ་དམར་སེར་འབར་བ་འཕྲོ་
[190b.3]བཞིན་པ། རིན་པོ་ཆེའི་ཕྲེང་བའི་མཆོད་ཕྱིར་ཐོགས་པ་ཅན། ལག་འགྲོའི་རྒྱན་གྱིས་བརྒྱན་པ། རལ་པ་འོད་དཔག་མེད་འཛིན་པ། སོར་མོས་ལོག་པར་འདྲེན་པ་ལ་སྡིགས་པར་བྱེད་པ། དེའི་རྒྱབ་ནས་ལོག་པར་འདྲེན་པ་འབྲོས་པར་བྱེད་བཞིན་པའོ། །གཡས་
[190b.4]ཀྱི་གཞོགས་སུ་རྣམ་པར་བརྒྱན་པ་སྦྱངས་པའི་སྣོད་དང་། གོས་དང་ཕྱག་གཡས་པ་སྒྲུབ་པ་པོ་ལ་དབུགས་འབྱིན་པར་མཛད་བཞིན་པའི་འཕགས་པ་སྤྱན་རས་གཟིགས་དབང་ཕྱུག་གསེར་ལྟར་སེར་བ་རལ་པའི་ཅོད་པན་འཆང་བའི་དབུས་སུ་འོད་དཔག་མེད་མགོ་བོས་
[190b.5]འཛིན་པར་བྱེད་པ། ཕ་རོལ་གནོན་པའོ། །འོད་དཔག་མེད་ཀྱི་སྟེང་གི་སྤྲིན་དེ་ལ་སྤྲིན་གསེབ་ནས་གནས་གཙང་མ་མེ་ཏོག་རབ་ཏུ་འཐོར་བཞིན་པ་འདྲིར་གཞུག་པར་བྱའོ། །བཅོམ་ལྡན་འདས་ཀྱི་པདྨ་དེ་ཡང་ཀླུ་གཞོན་ནུ་རྣམས་ཀྱིས་འཛིན་པའོ། །འོག་ཏུ་
[190b.6]ལག་ན་སྤོས་ཕོར་ཐོགས་པའི་སྒྲུབ་པ་པོ་པུས་མོ་གཉིས་བཙུགས་པ་འོད་དཔག་མེད་ལ་རྣམ་པར་ལྟ་བཞིན་པའོ། །རི་མོའི་ལས་ཡོངས་སུ་རྫོགས་པ་དང་། སྒྲུབ་པ་པོས་གཏོར་མ་དང་། མར་མེ་དང་། མཆོད་པ་རྒྱ་ཆེན་པོ་བྱས་ཏེ་ཟླ་བ་ཉ་ལ་མཚན་མོ་གསུམ་
[190b.7]དུ་སྨྱུང་བར་གནས་པས་སྦྱངས་པའི་སྣོད་དང་གོས་འདི་ཉིད་ཀྱིས་རིག་པའི་རྒྱལ་པོ་རྟ་མགྲིན་བཀུག་ནས་མཆོད་ཡོན་ཕུལ་ཏེ་སྒྲུབ་པ་དང་། སླར་ཡང་གཤེགས་སུ་གསོལ་ཏེ་བ་སེར་སྐྱའི་མར་དང་། པདྨའི་ས་བོན་དང་། ནཱ་ག་གེ་སར་རྣམས་གཅིག་ཏུ་བྱས་ནས། ཉི་མ་བདུན་དུ་
[191a]
[191a.1]སྦྱིན་སྲེག་གྱིས་ཤིག །དེ་ནས་རིག་པ་འཛིན་པས་ལྷ་རྣམས་ཚིམ་པར་བྱེད་པ་བྱས་ཀུ་ཤའི་ཁྲེས་ལ་ཉེ་བར་འདུག་པས་སྨོན་ལམ་གདབ་པར་བྱ་སྟེ། ཇི་སྲིད་དུ་ས་རྣམ་པར་འགྱུར་བ་དྲུག་ཏུ་གཡོ་བ་དང་། མར་མེའི་རྩེ་མོ་འཕེལ་བ་དང་། སྤྲིན་ལས་གུ་ལུ་གུ་ལུའི་
[191a.2]སྒྲ་སྒྲོགས་པ་དང་། མེ་ཏོག་གི་ཆར་རབ་ཏུ་འབེབས་པ་དང་། ཙནྡན་གྱི་ཕྱེ་མའི་ཆར་འབེབས་པ་དང་། དྲིལ་བུའི་སྒྲ་ཐོས་པ་དེ་སྲིད་དུ་བཟླས་པར་བྱའོ། །དེ་ནས་རིག་པ་འཛིན་པས་རིངས་པ་རིངས་པར་བཟླས་པར་བྱ་སྟེ། ཇི་སྲིད་དུ་རིག་པའི་རྒྱལ་པོ་བརྩོན་འགྲུས་ཆེན་པོས་ཕ་རོལ་གནོན་
[191a.3]པ་རྟ་མགྲིན་རིག་པ་ཐམས་ཅད་ཀྱིས་སྒྲུབ་པ་ས་ལ་འོང་བ་དེ་སྲིད་དུའོ། །དེ་ནས་སྒྲུབ་པ་པོས་མེ་ཏོག་དཀར་པོ་དང་། དྲིའི་ཆུས་ཡོངས་སུ་བཀང་བའི་སྣོད་ཀྱིས་མཆོད་ཡོན་ཕུལ་ནས་སྨོན་ལམ་གདབ་པོ། །འདི་སྐད་ཅེས་སྨྲས་སོ། །ཁྱོད་ལེགས་པར་འོངས་སོ། །འཕགས་པ་སྤྱན་
[191a.4]རས་གཟིགས་དབང་ཕྱུག་ཕ་རོལ་ཏུ་ཕྱིན་པ་དང་བཅས་པའི་ཆེད་དུ་སླར་ཡང་ལེགས་པར་འོངས་སོ། །རྟ་མགྲིན་འདི་ནི་བརྩོན་འགྲུས་ཆེན་པོ་སྟོབས་དང་ཕ་རོལ་གནོན་པ་རིག་པའི་ཚོགས་ཐམས་ཅད་ཀྱིས་མཆོད་པའོ། །དེ་ནས་རིག་པ་འཛིན་པས་སྤྱན་རས་གཟིགས་དབང་ཕྱུག་ལ་ལན་གསུམ་
[191a.5]བསྐོར་བ་བྱས་ཏེ་པུས་མོ་བཙུགས་ནས་འདི་སྐད་ཅེས་བརྗོད་པར་བྱའོ། །ཁྱོད་ལ་སྣང་བར་གྱུར་པ་གང་ཡིན་པ་དེ་རྣམས་ལྷན་ཅིག་འཚལ་ལོ། །དེ་ནས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་གིས་ཕྱག་གཡས་པ་སྒྲུབ་པ་པོའི་སྤྱི་བོར་ཉུག་པར་མཛད་དེ་འདི་སྐད་ཅེས་
[191a.6]གསུངས་སོ། །སྐྱེས་བུ་དམ་པ་བརྩོན་འགྲུས་ཆེན་པོ་སྟོབས་དང་ཕ་རོལ་གནོན་པ་ཁྱོད་ཀྱིས་གང་བརྩོན་འགྲུས་ཆེན་པོས་ཕ་རོལ་གནོན་པས་རིག་པའི་རྒྱལ་པོ་བསྒྲུབ་པ་ལེགས་སོ་ལེགས་སོ། །ཁྱོད་ཅག་གིས་མངོན་པར་འདོད་པ་སྨྲོས་ཤིག །མཆོག་སྦྱིན་པར་བྱའོ། །འདི་སྐད་ཅེས་
[191a.7]བརྗོད་པར་བྱ་སྟེ་བཅོམ་ལྡན་འདས་བདེ་བ་ཅན་དུ་འགྲོ་བར་འཚལ་ལོ། །དེ་ནས་བཅོམ་ལྡན་འདས་འཕགས་པ་འོད་དཔག་མེད་དེ་དང་། བྱང་ཆུབ་སེམས་དཔའ་རྣམས་དང་། འཇིག་རྟེན་གྱི་ཁམས་སུའོ། །དེ་ནས་བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ཕྱག་གཡས་
[191b]
[191b.1]པ་བརྐྱང་སྟེ་སྒྲུབ་པ་པོ་ཕྱག་གཡས་པས་བཟུང་ནས་རྟ་མགྲིན་རྒྱལ་པོ་ལ་ཡང་དག་པར་གཏད་པར་གྱུར་ཏོ། །རིག་པའི་རྒྱལ་པོ་ཆེན་པོ་སྐྱེས་བུ་དམ་པ་འདི་བཟུང་ནས་མེ་ཏོག་གི་ཆར་རབ་ཏུ་འབབ་པའི་བདེ་བ་ཅན་གྱི་འཇིག་རྟེན་གྱི་ཁམས་སུ་སོང་ཞིག །གང་དུ་དེ་བཞིན་གཤེགས་པ་འོད་
[191b.2]དཔག་མེད་བཅོམ་ལྡན་འདས་ཀྱིས་འཁོར་གྱི་དཀྱིལ་འཁོར་དང་བཅས་པ་དེར་བསྟོད་དུ་བཅུག་ནས་སླར་ཡང་གྲུ་འཛིན་གང་ན་ཡོད་པ་དེར་ཤོག་ཤིག །དེ་ནས་རྟ་མགྲིན་རིག་པའི་རྒྱལ་པོས་སྒྲུབ་པ་པོ་བཟུང་ནས་མེ་ཏོག་གི་ཆར་འབེབས་པའི་བདེ་བ་ཅན་གྱི་འཇིག་རྟེན་གྱི་ཁམས་སུ་
[191b.3]སོང་སྟེ། སྒྲུབ་པ་པོས་སྨྲས་པ། སྐྱེས་བུ་དམ་པ་དེ་བཞིན་གཤེགས་པ་འོད་དཔག་མེད་དེ་བྱང་ཆུབ་སེམས་དཔའ་རྣམས་ལ་ཆོས་སྟོན་པ་ལ་ལྟོས་ཤིག་ལྟོས་ཤིག །དེ་ནས་རིག་པའི་རྒྱལ་པོས་དེ་བསྟོད་དུ་བཅུག་ནས་སླར་ཡང་འཕགས་པ་སྤྱན་རས་གཟིགས་དབང་ཕྱུག་གི་
[191b.4]གྲུ་འཛིན་པ་དེར་འོང་བར་མཛད་དོ། །དེ་ནས་སྒྲུབ་པ་པོ་འཇིག་རྟེན་གྱི་ཁམས་དེར་འཕགས་པ་འོད་དཔག་མེད་ཀྱི་དྲུང་དུ་ཆོས་ཉན་ནོ། །དངོས་གྲུབ་འདི་ནི་གནས་མ་ཡིན་པ་རྣམས་ལ་གང་སྦྱར་བར་མི་བྱ་སྟེ། གང་ཞིག་བྱེད་ན་དམ་ཚིག་ལས་འདའ་བར་འགྱུར་རོ་ཞེས་བརྗོད་ནས་མཆོག་
[191b.5]གི་སྒྲུབ་པ་རྣམས་ལ་འདི་གནས་མ་ཡིན་པ་རྣམས་ལ་རབ་ཏུ་མི་སྦྱོར་ཏེ་དེའི་དམ་ཚིག་མེད་དོ། །ལས་དེ་རྣམས་ཐམས་ཅད་རྩ་བའི་སྔགས་ཀྱིས་བྱེད་དུ་གཞུག་གོ། །ཐལ་བས་ཐལ་བའི་ར་བའོ། །སྒྲོན་མེ་གསུམ་གྱིས་མེའི་ར་བའོ། །ཆུ་ལ་ལན་བདུན་མངོན་པར་བསྔགས་
[191b.6]པས་ནམ་མཁའ་བཅིང་བའོ། །ཡུངས་ཀར་དཀར་པོས་ས་གཞི་བཅིང་བའོ། །ཏིལ་གྱི་སྦྱིན་སྲེག་གིས་ལོག་པར་འདྲེན་པ་ཐམས་ཅད་དབང་དུ་འགྱུར་རོ། །སྐྱེ་ཚེའི་སྦྱིན་སྲེག་གིས་ཡི་དགས་དང་། ཤ་ཟ་ཐམས་ཅད་དབང་དུ་འགྱུར་རོ། །ཀ་ར་བཱི་རའི་མེ་ཏོག་གི་སྦྱིན་སྲེག་
[191b.7]གིས་ཁྲོ་བོ་ཐམས་ཅད་འགྲུབ་པར་བྱེད་དོ། །མེ་ཏོག་ཐམས་ཅད་ཚ་བའི་ཏིལ་མར་གྱིས་བཏགས་པའི་སྦྱིན་སྲེག་གིས་འཇིག་རྟེན་པའི་རིག་པའི་རྒྱལ་པོ་ཐམས་ཅད་དབང་དུ་འགྱུར་རོ། །དྷུ་དྷུའི་སྦྱིན་སྲེག་གིས་དབང་ཕྱུག་ཆེན་པོ་དབང་དུ་འགྱུར་རོ། །པྲི་ཡང་ཀུའི་མེ་ཏོག་དང་། མཱ་ལཱ་ཏི་
[192a]
[192a.1]དང་། སཽ་གནྡྷི་དང་། གུ་གུལ་བ་སེར་སྐྱའི་མར་དང་ལྷན་ཅིག་ཏུ་བྱས་ནས་སྦྱིན་སྲེག་བྱེད་ན་རིག་པ་ཐམས་ཅད་དང་། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། མིའམ་ཅི་དང་། རྐང་གཉིས་དང་། རྐང་བཞི་པ་ཐམས་ཅད་དབང་དུ་བྱེད་དོ། །
[192a.2]གི་ཝང་ལ་ལན་བདུན་མངོན་པར་བསྔགས་པ་བྱས་ནས་ཐིག་ལེ་བྱས་ཏེ། མཆེ་བས་ཐ་དད་པར་ཟ་བར་བྱེད་པ་དང་། ཐ་སྙད་ལས་རྒྱལ་བར་བྱེད་དོ། །སྔར་བརྗོད་པའི་ཆོ་གས་བ་སེར་སྐྱའི་མར་བླངས་ནས་ལུས་ལ་མངོན་པར་བྱུགས་ཏེ་མེར་རབ་ཏུ་འཇུག་པར་བྱེད་དོ། །སེང་ལྡེང་
[192a.3]ལས་བྱུང་བའི་རྡོ་རྗེ་བླངས་ཏེ། ཧཱུྃ་ཡིག་དང་ལྷན་ཅིག་པས་ཕུག་གི་སྒོར་ལྷ་མ་ཡིན་གྱི་བུ་མོ་བྱུང་བ་དང་། རབ་ཏུ་ཞུགས་པ་འཁོར་ལོའི་འཇིགས་པ་མི་འབྱུང་ངོ་། གལ་ཏེ་འཁོར་ལོ་རབ་ཏུ་འཇུག་པར་བྱེད་ན་དམ་ཚིག་དྲན་པས་ཧཱུྃ་ཡིག་གིས་ཕུང་པོས་འཁོར་ལོ་ཕྱེ་མར་བྱས་པར་
[192a.4]འགྱུར་རོ། །དེ་ནས་རིལ་བུའི་སྒྲུབ་པ་འབྱུང་སྟེ། རིག་པ་འཛིན་པ་རིལ་བུ་སྒྲུབ་པར་བྱེད་པས་ཙནྡན་དམར་པོ་དང་། མེ་ཏོག་ལྔ་པ་དང་། པདྨ་གེ་སར་དང་། འབྲས་སཱ་ལུ་དམར་པོའི་ཕུབ་མ་དང་། ཀཏྣི་ཀའི་མྱུ་གུ་དང་། ཎཱུ་ཀའི་ས་བོན་དང་། འབྲུ་དང་། མ་ཤའི་མྱུ་གུ་དང་། 
[192a.5]རུ་རྟ་དང་། རྒྱ་སྤོས་དང་། ཏུ་རུ་ཥྐའི་ཏིལ་མར་རྣམས་གཅིག་ཏུ་བྱས་ཏེ། ཆ་མཉམ་པ་གཅིག་ཏུ་བྱས་ནས་རྒྱུད་མཚུངས་པའི་བ་སེར་སྐྱའི་འོ་མ་ལ་གསོ་སྦྱོང་ཅན་གྱིས་སེར་སྐྱ་དེ་ལ་རྣམ་པར་དབེན་པར་རྩ་བའི་སྔགས་སུ་བཟླས་ནས་ཁྱིམ་དུ་བཏགས་ཏེ། ལེགས་པར་
[192a.6]བཙགས་པའི་ཆུ་ལ་མངོན་པར་བསྔགས་ནས་ཉི་མ་བདུན་སྤྱད་པར་བྱའོ། །ཁྱིམ་དུ་འམ་རྣམ་པར་དབེན་པའི་ཕྱོགས་སུ་ཡང་རུང་སྟེ། དེ་ནས་སྲུང་བ་བྱས་པའི་བ་ལང་གི་རྫི་དེས་བ་བཞོ་བར་བྱའོ། །དེ་ནས་འོ་མ་དེ་གཙང་མའི་ཕྱོགས་རྣམ་པར་དབེན་པར་བུམ་པ་ལ་བཟླས་
[192a.7]པར་བྱའོ། །དེ་ནས་རིག་པ་འཛིན་པས་བྲམ་ཟེའི་བུ་མོ་ལ་སྲུབ་པར་བྱེད་དུ་གཞུག་གོ། །མར་དེས་རྫས་རྣམས་བཏགས་པ་བྱས་ཏེ་ལྕགས་གསུམ་གྱིས་ཡོངས་སུ་དཀྲིས་པ་བྱས་ནས་དེ་ཡང་བ་སེར་སྐྱའི་བ་བྱུང་ལྔར་རིལ་བུར་མཚན་མོ་གཅིག་ཏུ་བཅུག་ནས་གཞག་
[192b]
[192b.1]པར་བྱའོ། །དེ་ནས་བཏོན་ནས་དྲིའི་ཆུ་ལས་གཞག་པར་བྱའོ། །བཀྲུས་ཏེ་པདྨའི་འདབ་མར་གི་ཝང་གིས་བྱུགས་ལ་གཞག་པར་བྱའོ། །དེ་ནས་རས་རིས་ཞལ་ནུབ་ཏུ་ཕྱོགས་པར་བཞག་ནས་སྲུང་བའི་ཆོ་ག་བྱས་པས་གཏོར་མ་དང་། མར་མེ་དང་། མཆོད་པའི་ཆོ་ག་རྒྱ་ཆེན་པོ་
[192b.2]བྱས་ཏེ། དེ་ནས་རིག་པ་འཛིན་པས་ལག་པ་གཉིས་ཀས་པདྨའི་འདབ་མ་རྣམས་ཀྱི་རིལ་བུ་བརྒྱད་བླངས་ཏེ་པདྨ་ཁ་སྦྱོར་དུ་བཞག་ནས་བ་སེར་སྐྱའི་མར་དེ་ཉིད་མཱ་ལ་ཏིའི་མེ་ཏོག་དང་གཅིག་ཏུ་བྱས་ནས་སྲེག་བླུགས་བདུན་སྦྱིན་སྲེག་བྱའོ། །དེ་ནས་རྩ་བའི་སྔགས་ཀྱིས་རང་
[192b.3]གི་ལྷ་སྤྱན་དྲང་བ་བྱས་ནས་འཕགས་པ་སྤྱན་རས་གཟིགས་དབང་ཕྱུག་གི་སྤྱན་སྔར་ཇི་སྲིད་དུ་དུ་བ་འཐུལ་བར་བྱེད་པ། འབར་བར་བྱེད་པ་དེ་སྲིད་དུ་བཟླས་པར་བྱའོ། །དུ་བ་འཐུལ་བཞིན་པས་མི་སྣང་བ་དང་། དབང་དུ་བྱེད་པ་དང་། ནམ་མཁའ་ལ་འགྲོ་བའི་རིག་པ་འཛིན་པར་
[192b.4]འགྱུར་རོ། །ཉི་མ་འཆར་ཀ་དང་མཚུངས་པའི་འོད་ཀྱིས་རིག་པ་འཛིན་པ་མཚན་ཐམས་ཅད་ཡང་དག་པར་རྫོགས་པ་རིག་པ་འཛིན་པའི་བུ་མོ་རྣམས་ཀྱིས་ལྷན་ཅིག་རྩེ་བར་བྱེད་དགའ་བར་བྱེད་དོ། །ལོ་སྟོང་ཕྲག་ལྔར་འཚོ་བར་བྱེད་དོ། །གང་གི་ཚེ་འཆི་བ་དེའི་ཚེ་རྒྱལ་རིགས་ཀྱི་ཁྱིམ་དུ་
[192b.5]སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །འདི་ཉིད་ཀྱིས་པདྨའི་ས་བོན་དང་། པཎྜཱི་ཏ་ཀ་རའི་ས་བོན་དང་། ཏུ་རུཥྐ་དང་། ཨ་ག་རུ་ནག་པོ་དང་། ཙནྡན་དམར་པོ་དང་། སཽ་གནྡྷི་ཀ་དང་། མཱ་ལའི་མེ་ཏོག་དང་། གུར་གུམ་དང་། ལྡོང་རོས་དང་། གི་ཝང་རྣམས་བ་སེར་སྐྱའི་
[192b.6]བ་བྱུང་རྣམས་གཞོན་ནུ་མ་གསོ་སྦྱོང་ཅན་དབང་པོ་མ་ཚང་བ་མ་ཡིན་པས་བཏགས་པར་བྱའོ། །དེ་ནས་རིག་པ་འཛིན་པས་པྲི་ཡང་ཀུའི་ཤིང་བླངས་ནས་ཁང་པ་བརྩེགས་པ་གཙང་མར་ཤིང་བཟོ་བ་གསོ་སྦྱོང་ཅན་བྱང་ཆུབ་ཏུ་སེམས་བསྐྱེད་པ་དབང་པོ་མ་ཚང་བ་མ་ཡིན་པའི་ལག་པས་
[192b.7]ཟ་མ་ཏོག་བྱེད་དུ་གཞུག་གོ། །ཟ་མ་ཏོག་དེར་རིལ་བུ་ཉི་ཤུ་རྩ་གཅིག་བཅུག་ནས་རས་རིས་ཀྱི་སྤྱན་སྔར་མཆོད་པ་རྒྱ་ཆེན་པོ་བྱས་ཏེ་གཏོར་མ་ཡང་ཕུལ་ནས་ཟ་མ་ཏོག་བླངས་ཏེ་གོས་གཙང་མས་གཡོགས་ནས་མཚན་མོ་གསུམ་དུ་སྨྱུང་བར་གནས་པ་རིག་པའི་ལྷ་རྣམས་སྤྱན་དྲང་
[193a]
[193a.1]པར་བྱས་ནས་ཇི་སྲིད་དུ་དྲོ་བར་བྱེད་པ་དང་། དུ་བ་འཐུལ་བར་བྱེད་པ་དང་། འབར་བར་བྱེད་པ་དེ་སྲིད་དུ་བཟླས་པར་བྱའོ། །དྲོ་བཞིན་པ་ལ་དབང་དུ་བྱེད་དོ། །མི་སྣང་བར་འགྱུར་རོ། །དུ་བ་འཐུལ་བཞིན་པ་ལ་རིག་པ་འཛིན་པ་གཞོན་ནུའི་མཆོག་གཅིག་གོ། །
[193a.2]འབར་བར་བྱེད་པ་ནི་རིག་པ་འཛིན་པ་དྲུག་དང་ལྷན་ཅིག་འགྲོ་སྟེ། རིག་པ་འཛིན་པའི་བུ་མོ་རྣམས་ཀྱིས་ཡོངས་སུ་བསྐོར་ནས་ལྷུན་པོའི་རྩེ་མོར་རྩེ་བར་བྱེད་དགའ་བར་བྱེད་དགའ་མགུར་ཡོངས་སུ་སྤྱོད་པར་བྱེད་དོ། །ལོ་སྟོང་ཕྲག་ལྔར་འཚོ་བར་བྱེད་དོ། །གང་གི་ཚེ་འཆི་བ་དེའི་
[193a.3]ཚེ་ནོར་ཆེན་པོ་རྣམས་སུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །འདི་ཉིད་ཀྱིས་མིག་སྨན་ལྡོང་རོས་སྒྲུབ་པར་བྱེད་དོ། །དཀར་པོའི་བཅོ་ལྔ་ལ་དཔའ་བོའི་རིན་གྱིས་ཉོས་པའི་གི་ཝང་བླངས་ནས་མཚན་མོ་གཅིག་ཏུ་སྨྱུང་བར་གནས་པས་ཉི་མ་གུང་ལ་བྲམ་ཟེའི་བུ་མོ་
[193a.4]གསོ་སྦྱོང་ཅན་གྱིས་པདྨའི་འདབ་མ་བ་སེར་སྐྱའི་འོ་མས་བཏགས་པར་བྱའོ། །རས་རིས་ལ་མཆོད་པ་རྒྱ་ཆེན་པོ་བྱས་ཏེ་རས་རིས་ཞལ་ནུབ་ཏུ་ཕྱོགས་པར་བཞུགས་ནས་སྲུང་བའི་ཆོ་ག་བྱས་པས་རང་གི་ལྷ་རྣམས་སྤྱན་དྲང་པར་བྱས་ཏེ། མཆོད་ཡོན་དང་གདན་ཕུལ་ནས་པྲི་ཡང་
[193a.5]ཀུའི་མེ་ཏོག་དང་བ་སེར་སྐྱའི་འོ་མས་སྲེག་བླུགས་བདུན་སྦྱིན་སྲེག་གྱིས་ཤིག་ལྷ་རྣམས་ཚིམ་པར་བྱེད་པ་བྱས་ནས་སླར་ཡང་ལྷ་དེ་རྣམས་མདུན་དུ་པདྨ་ཁ་སྦྱོར་དུ་རིལ་བུ་བཅུག་ནས་ཇི་སྲིད་དུ་དུ་བ་འཐུལ་བ་དང་། དྲོ་བར་བྱེད་པ་དང་། འབར་བར་བྱེད་པ་དེ་སྲིད་དུ་བཟླས་
[193a.6]པར་བྱའོ། །དྲོ་བཞིན་པ་ལ་ནི་ཐིག་ལེ་བྱས་པའི་སྐྱེ་བོ་ཐམས་ཅད་དགའ་བར་འགྱུར་རོ། །དུ་བ་འཐུལ་བཞིན་པ་ལ་ནི་མི་སྣང་བར་འགྱུར་རོ། །རབ་ཏུ་འབར་བས་ཐིག་ལེ་བྱས་ནས་རིག་པ་འཛིན་པ་དྲུག་གིས་ཡོངས་སུ་བསྐོར་བའི་རིག་པ་འཛིན་པའི་བུ་མོ་རྣམས་ཀྱིས་
[193a.7]ལྷན་ཅིག་རྩེ་བར་བྱེད་དོ། །གང་གི་ཚེ་འཆི་བ་དེའི་ཚེ་ནོར་ཆེན་པོའི་ཁྱིམ་དུ་སྐྱེ་བར་འགྱུར་རོ། །སྐྱེ་བ་དྲན་པར་ཡང་འགྱུར་རོ། །ཏིལ་གྱི་སྦྱིན་སྲེག་གྱིས་ཤིག་ཀླུ་དབང་དུ་འགྱུར་རོ། །ཉ་དང་ཤའི་སྦྱིན་སྲེག་གྱིས་ཤིག །ཡི་དགས་དབང་དུ་འགྱུར་རོ། །མཱ་ལ་
[193b]
[193b.1]ཏིའི་མེ་ཏོག་གི་སྦྱིན་སྲེག་བྱེད་ན་ལྷ་མོ་ཆུས་བྱུང་དབང་དུ་འགྱུར་རོ། །པྲི་ཡང་ཀུའི་མེ་ཏོག་གི་སྦྱིན་སྲེག་གྱིས་ཤིག་ལྷ་དབང་དུ་འགྱུར་རོ། །སཽ་གནྡྷི་ཀའི་སྦྱིན་སྲེག་བྱེད་ན་གནོད་སྦྱིན་དབང་དུ་འགྱུར་རོ། །ཡུངས་ཀར་དཀར་པོ་ལ་ལན་བདུན་མངོན་པར་བསྔགས་པས་
[193b.2]གང་གི་སྤྱི་བོར་བྱིན་པ་དེ་དབང་དུ་འགྱུར་རོ། །གདོན་གྱིས་ཟིན་པ་དང་། རིམས་ཀྱིས་བཏབ་པ་དང་། སྲིན་པོས་ཟིན་པའི་མདུན་དུ་སྐེ་ཚེ་ལ་ལན་བདུན་མངོན་པར་བསྔགས་པས་སྦྱིན་སྲེག་བྱེད་ཅིང་དེའི་ཐལ་བས་སྣུན་པར་བྱེད་ན་གྲོལ་བར་འགྱུར་རོ། །རྟ་
[193b.3]མགྲིན་རྒྱལ་པོའི་ཆོ་ག་ཞིབ་མོ་འདི་ཡང་རྫོགས་སོ།། །།འཕགས་པ་སྤྱན་རས་གཟིགས་དབང་ཕྱུག་གི་མཐུ་བསྒྱིངས་པ་འཇིག་རྟེན་དང་འཇིག་རྟེན་ལས་འདས་པ་ཐམས་ཅད་དུ་འགྱུར་བ་དེ་འབྱུང་སྟེ། རིག་པའི་རྒྱལ་པོ་གང་ལ་ཆོ་ག་མེད་པ་དེ་
[193b.4]རྣམས་ཆོ་ག་འདི་ཉིད་ཀྱིས་སྒྲུབ་པ་དང་རྟོག་པའི་རྒྱལ་པོ་དེ་ཉིད་ཀྱིས་ཐམས་ཅད་བྱས་ཏེ་མདོར་ན་མཚམས་མེད་པ་ལྔ་བྱས་པ་ཡང་ལན་གསུམ་གྱིས་འགྲུབ་པར་འགྱུར་རོ། །རིགས་ཀྱི་བུ་གང་དད་པ་དང་ལྡན་པ་སེར་སྣ་མེད་པ་གཡོ་མེད་པ། ཕྲ་མ་མེད་པ། 
[193b.5]རིག་པའི་རྒྱལ་པོ་ལ་གུས་པའི་གང་རྟོག་པ་པ་ལ་མཆོད་པར་བྱེད་པ་དང་། ཀློག་པར་བྱེད་པ་དང་། ཁ་ཏོན་བྱེད་པ་དང་། གཞན་ལ་སྟོད་པར་བྱེད་པ་དང་། སེར་སྣ་མེད་པར་གྱུར་ནས་སྐྱེ་བ་དྲན་པར་འགྱུར་རོ། །དགེ་བའི་བཤེས་གཉེན་གྱིས་ཡོངས་
[193b.6]སུ་ཟིན་པ་དང་། སངས་རྒྱས་དང་། ཆོས་དང་། དགེ་འདུན་ལ་མངོན་པར་དད་པའོ། །རལ་པ་གྱེན་བརྫེས་ཀྱི་རྒྱུད་ཕྱི་མར་རྟ་མགྲིན་རྒྱལ་པོའི་ཆོ་ག་ཞིབ་མོའོ། །སླར་ཡང་དུས་དེ་ནས་ཤར་གྱི་ཕྱོགས་ཀྱི་ཆ་ནས་མངོན་པར་དགའ་བའི་འཇིག་རྟེན་
[193b.7]གྱི་ཁམས་ན་སྒྲོལ་མ་མི་འཁྲུགས་པ་ཞེས་བྱ་བའི་དེ་བཞིན་གཤེགས་པ་གཞལ་བར་བྱ་བ་དང་། བགྲང་བར་བྱ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས། སངས་རྒྱས་ཐམས་ཅད་ཀྱི་ཡུལ་གྱི་རྣམ་པར་འཕྲུལ་པ་བྱིན་གྱིས་
[194a]
[194a.1]བརླབས་པའི་སྟོབས་ཀྱིས་སྐད་ཅིག་གཅིག་གིས་སངས་རྒྱས་ཀྱི་ཞིང་འདིར་གསང་སྔགས་ཐོབ་པ་གང་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་བཞུགས་པ་གླིང་བཞི་པ་བར་མ་འདི་ཉིད་དུ་འོངས་ནས་
[194a.2]ཇི་ལྟར་བྱུང་བའི་པདྨའི་གདན་ལ་གནས་པ་དེ་རྣམས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་ཇི་ལྟར་འཕེལ་བའི་སྟོབས་དང་སྒྲུབ་པས་པདྨའི་གདན་དེ་ལ་བཞུགས་སོ། །དེ་ལྟ་བུ་ལ་སོགས་པ་གཞལ་དུ་མེད་ཅིང་གྲངས་མེད་པའི་སངས་རྒྱས་ཀྱི་ཞིང་གི་རྡུལ་
[194a.3]ཕྲ་རབ་དང་མཉམ་པའི་སངས་རྒྱས་བཅོམ་ལྡན་འདས་ཇི་སྙེད་བཞུགས་པ་དེ་རྣམས་སྐད་ཅིག་ཐང་ཅིག་ཡུད་ཙམ་གྱིས་གླིང་བཞི་པ་བར་མའི་སངས་རྒྱས་ཀྱི་ཞིང་དུའོ། །དེ་ནས་མི་འཁྲུགས་པ་ལ་སོགས་པའི་དེ་བཞིན་གཤེགས་པ་དེ་རྣམས་རྟོག་པའི་རྒྱལ་པོ་ཆེན་པོའི་རྒྱུད་
[194a.4]ཕྱི་མ་འདིར་བཅོམ་ལྡན་འདས་སྤྱན་རས་གཟིགས་དབང་ཕྱུག་གི་སྔགས་ཀྱིས་སྤྱད་པ་ལ་སོ་སོར་རྗེས་སུ་རང་བའི་ཆེད་དང་། བསྲུང་བ་དང་། བསྐྱབ་པ་དང་། སྔ་བའི་ཆེད་དང་། ལས་ཀྱི་སྒྲིབ་པ་ཐམས་ཅད་ཟད་པའི་ཆེད་དང་། བཅོམ་ལྡན་འདས་མ་
[194a.5]འཕགས་མ་སྒྲོལ་མའི་དངོས་གྲུབ་ཀྱི་ཆེད་དུ་བསོད་ནམས་ཀྱི་སྟོབས་ཀྱིས་བསྒྲུབ་པའི་གཟུངས་ཀྱི་སྔགས་ཀྱི་ཚིག་རྣམས་གསུངས་པ། ན་མོ་རཏྣ་ཏྲ་ཡཱ་ཡ། ན་མ་ཨཀྵོ་བྷྱཱ་ཡ། ཏ་ཐཱ་ག་ཏཱ་ཡ། ཨཪྷ་ཏེ། སམྱཀྶཾ་བུདྡྷཱ་ཡ། ཏདྱ་ཐཱ། ཀཾ་ཀ་ནི་ཀཾ་ཀ་ནི། 
[194a.6]རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦྦ་ཀརྨྨ་པ་རཾ་པ་རཱ་ཎི་སྭཱ་ཧཱ། ན་མོ་རཏྣ་ཏྲ་ཡཱ་ཡ། ན་མཤྩཎྜ་སཱུརྱཱ་ཡ། ཏ་ཐཱ་ག་ཏཱ་ཡ། ཨཪྷ་ཏེ། སམྱཀྶཾ་བུདྡྷཱ་ཡ། ཏདྱ་ཐཱ། ཙནྡྲེ། མ་ཏི། ཙནྡྲེ། ཀར་ཎེ། མི་
[194a.7]ལཱ་མི་ལཱ། བུདྡྷ་ཨ་དྷིཥྛི་ཏེ། སི་ལི་སི་ལི། དྷརྨྨ་ཨ་དྷིཥྛི་ཏེ། ཀི་ལི་ཀི་ལི། སཾ་གྷ་ཨ་དྷིཥྛི་ཏེ་སྭཱ་ཧཱ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་དེ་བཞིན་གཤེགས་པ་འདིའི་མཚན་འཛིན་པར་འགྱུར་བ་དང་། རྟག་ཏུ་རྒྱུན་མི་འཆད་པ་བསྐལ་
[194b]
[194b.1]པར་བརྗོད་དེ་ཡིད་ལ་བྱེད་པར་འགྱུར་བ་དེ་རྟག་ཏུ་བསྐལ་པ་སྟོང་ཕྲག་བཞི་བཅུར་འཚོ་བར་བྱེད་དོ། །སྐྱེ་བ་དྲན་པར་འགྱུར་རོ། །བྱང་ཆུབ་ཀྱི་སེམས་མི་བརྗེད་པ་ཐོབ་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མཿཔུཥྤེ་ཀེ་ཏ་བེ། ཏ་ཐཱ་ག་ཏཱ་ཡ། ཨརྷ་ཏེ། 
[194b.2]སམྱཀྶཾ་བུདྡྷཱ་ཡ། ཏདྱ་ཐཱ། པུཥྤེ་པུཥྤེ་པུཥྤེ་པུཥྤེ་པུཥྤེ་པུཥྤེ་སུ་པུཥྤེ་སྭཱ་ཧཱ། གཟུངས་འདི་མེ་ཏོག་ལ་ལན་ཉི་ཤུ་རྩ་གཅིག་ཡོངས་སུ་བཟླས་ཏེ་ཆོ་ག་ཇི་ལྟ་བ་དང་། འདུ་ཤེས་ཇི་ལྟ་བ་བཞིན་དུ་བྱས་པས་དེ་བཞིན་གཤེགས་པའི་མཆོད་རྟེན་ལ་རབ་ཏུ་གཏོར་བར་
[194b.3]བྱའོ། །དེའི་མངོན་པར་འདོད་པ་ཐམས་ཅད་ཡོངས་སུ་རྫོགས་པ་དང་། ལས་ཀྱི་སྒྲིབ་པ་ཐམས་ཅད་ཟད་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མཿསརྦ་ནི་བར་ཎ། བིཥྐཾ་བྷི་ནེ་ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུདྡྷཱ་ཡ། ཏདྱ་ཐཱ། སྥུ་ཊ་སྥུ་ཊ། 
[194b.4]སྥུ་ཊནྡུ་མེ། སརྦ་པཱ་པཱ་ནི། སརྦ་བུད་དྷ་ས་ཏྱེ་། དྷརྨ་ས་ཏྱེ་ན། སཾ་གྷ་ས་ཏྱེ་ན། ཨིནྡྲ་ས་ཏྱེ་ན། བ་རུ་ཎ་ས་ཏྱེ་ན། ཡེ་ལོ་ཀ་ས་ཏྱེ་ན། བིར་ཎ་ས་ཏྱེ་ན། ས་ཏྱ་ས་ཙ་ནེ་ན་སྥུ་ཊནྟུ། སརྦ་པཱ་པཱ་ནི་སརྦ་བུད་དྷ་ཨ་དྷིཥྛཱ་ནེ་ན་སྭཱ་ཧཱ། མཚན་མོ་ཉི་ཤུ་
[194b.5]རྩ་གཅིག་གིས་ལས་ཐམས་ཅད་ཟད་པར་བྱེད་དོ། །ཉིན་མོ་དང་མཚན་མོ་གསུམ་བྱས་ནས་དྲུག་ཏུ་རབ་ཏུ་སྦྱོར་བས་མཚམས་མེད་པ་ངེས་པར་ཟད་པར་བྱེད་དོ། །ན་མོ་རཏྣ་ཏྲ་ཡཱ་ཡ། ན་མོ་བཻ་རོ་ཙ་ནཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུད་དྷཱ་ཡ། ན་མ་ཨཱ་
[194b.6]ཀཱ་ཤ་གརྦྷཱ་ཡ། བོ་དྷི་ས་ཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཀ་ལ་ཀ་ལ། ཀི་ལི་ཀི་ལི། ཧུ་རུ་ཧུ་རུ། བཻ་རོ་ཙ་ན། ར་སྨི་སཉྩོ་དི་དེ། ཨཱ་གཙྪ་ཨཱརྱ་ཨཱ་ཀཱ་ཤ་གརྦྷ་མ་ཧཱ་ཀཱ་རུ་ཎི་ཀ །པཱུ་རཱ་ཡ། ཤུ་བཾ། དརྴ་ཡ། བུད་དྷ་པི་ཥ་ཡ་ར་ཙ་ར་ཙ་ར། 
[194b.7]ཙི་རི་ཙི་རི་སྭཱ་ཧཱ། འདི་ནི་རྣམ་པར་སྣང་མཛད་ཀྱི་སྙིང་པོ་ཞེས་བྱ་བའི་གཟུངས་བཀླགས་པས་འགྲུབ་པ་སྟེ། སྐྲག་པ་དང་། རྒྱན་པོ་དང་། དུག་དང་། དུག་བརྟན་པོ་དང་། བྱད་སྟེམས་དང་། རྒྱལ་པོ་དང་། ཆོམ་རྐུན་ལ་སོགས་པ་རྣམས་གནོན་པར་བྱེད་དོ། །གང་དུ་བྲིས་
[195a]
[195a.1]པ་གནས་པའམ། མགོ་དང་ལག་པས་བཅང་བར་བྱེད་པ་དེ་ལ་ཉེ་བར་འཚེ་བ་དང་། ནད་འགོ་བ་ཐམས་ཅད་མི་འབྱུང་ངོ་། །འདི་རྟག་ཏུ་བཟླས་པས་དྲི་མ་མེད་པའི་ཏིང་ངེ་འཛིན་སོ་སོར་རྙེད་དོ། །ན་མེ་རཏྣ་ཏྲ་ཡཱ་ཡ། ན་མོ་བ་རོ་ཙ་ནཱ་ཡ། ཏ་ཐཱ་ག་ཏཱ་ཡ། ན་མ་
[195a.2]ཨཱ་ཀཱ་ཤ་གརྦྷཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། བཛྲམྦུ་བཛྲམྦུ། བཛྲ་དྷྭ་ཛེ། ཤཱུ་ནྱ་ཏཱ་པྲ་དེ་ཤེ། བཻ་རོ་ཙ་ན་གརྦྷེ་སཉྩ་ཨིནྡྲི་ཡ་ཤོ་དྷ་ནེ་སྭཱ་ཧཱ། ཆོ་ག་ནི་རྟག་ཏུ་བཟླས་པས་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པའི་གནས་སོ་སོར་རྙེད་དོ། །བདུད་
[195a.3]ཐམས་ཅད་དང་། ཕྱིར་རྒོལ་བ་ཐམས་ཅད་དང་། དགྲ་ཐམས་ཅད་དང་བགེགས་དང་ལོག་པར་འདྲེན་པ་ཐམས་ཅད་ཀྱིས་ཐུབ་དཀའ་བར་འགྱུར་རོ། །དེ་བཞིན་དུ་གང་བྲིས་ནས་ལག་ཏུ་བཅང་བར་བྱེད་པ་དེ་ཡང་ཡོན་ཏན་འདི་རྣམས་སོ། །ན་མོ་རཏྣ་ཏྲ་ཡཱ་ཡ། ན་མཿསརྦ་
[195a.4]དུརྒ་ཏི་པ་རི་ཤོ་དྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུད་དྷཱ་ཡ། ཏདྱ་ཐཱ། ཤོ་དྷ་ནེ་ཤོ་དྷ་ནེ། སརྦ་པཱ་པཾ་བི་ཤོ་དྷ་ནེ། ཤུདྡྷེ་བི་ཤུདྡྷེ་སརྦ་ཀརྨྨ་ཨཱ་བ་ར་ཎི་བི་ཤུདྡྷེ་སྭཱ་ཧཱ། གཟུངས་འདིའི་ཆོ་ག་ནི་འདི་ཡིན་ཏེ། རྟག་ཏུ་བཟླས་པས་སྡིག་པ་ཐམས་ཅད་གྲོལ་བར་འགྱུར་རོ། །སངས་རྒྱས་
[195a.5]ཀྱི་བྱིན་གྱིས་བརླབས་པས་སྐྱེ་བ་བཞར་སྐྱེ་བ་དྲན་པར་འགྱུར་རོ། །ཇི་སྲིད་བྱང་ཆུབ་ཀྱི་སྙིང་པོ་ལ་མཐར་ཐུག་པའི་བར་དུ་དགེ་བའི་རྩ་བ་ཡོངས་སུ་ཟད་པར་འགྲོ་བར་མི་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏི་ཨཱརྱ་པྲཛྙཱ་པཱ་ར་མི་ཏཱ་ཡཻ། ཨོྃ་ཤྲུ་ཏི། སྨྲྀ་ཏི། བི་ཛ་ཡེ། 
[195a.6]སྭཱ་ཧཱ། འདི་གཟུང་བས་ཤེས་རབ་ཀྱི་ཕ་རོལ་ཏུ་ཕྱིན་པ་བཟུང་བར་འགྱུར། འདིའི་ཆོ་ག་ནི་འཕགས་མ་ཤེས་རབ་ཀྱི་ཕ་རོལ་ཏུ་ཕྱིན་པའི་གླེགས་བམ་བཞུགས་ནས་དེའི་མདུན་དུ་ས་ལ་མ་ལྷུང་བའི་བ་སེར་སྐྱའི་བ་བྱུང་གིས་དཀྱིལ་འཁོར་ཉེ་བར་བྱུགས་ཏེ་ཉིན་མཚན་དུ་
[195a.7]སྨྱུང་བར་གནས་པས་གནས་དེར་མཆོད་པ་རྒྱ་ཆེན་པོ་བྱས་ནས་བའི་མར་གྱི་མར་མེ་ཕུལ་ཏེ་བྱ་བ་ཡིད་ལ་དྲན་པར་གྱུར་པས་གདོན་པར་བྱའོ། །དེ་ཉིད་དུ་ཀུ་ཤ་བཏིང་ནས་གསེར་གྱི་ཁ་དོག་གི་དེ་བཞིན་གཤེགས་པའི་སྐུ་མཐོང་ངོ་། །དེ་འདིལ་ཡང་དག་པར་ལྟ་བ་བཞིན་སྟོན་
[195b]
[195b.1]པར་བྱེད་དོ། །ཐོ་རངས་སམ། མཚན་མོ་ཉིད་དུ་ཡང་རུང་སྟེ། ཚིག་ཏུ་གདོན་པར་བྱའོ། །སངས་རྒྱས་རྗེས་སུ་དྲན་པ་བསྒོམ་པར་བྱའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཛ་ཡེ་ཛ་ཡེ། མ་ཧཱ་ཛ་ཡེ། 
[195b.2]ཛ་ཡ་བཱ་ཧཱི་ནི། ཛ་ལ་ཨུཏྟ་རེ། ཀ་ལ་ཀ་ལ། མ་ལ་མ་ལ། ཙ་ལ་ཙ་ལ། ཧུ་ལུ་ཧུ་ལུ། ཀྵི་ཎི་ཀྵི་ཎི། སརྦ་ཀརྨྨ་ཨཱ་བ་ར་ཎཱ་ནི། མེ་བི་ཤྭ་དྷཱ་ཡ། བྷ་ག་བ་ཏེ། ས་ཧ་སྲ། ཨཱ་བརྟ། སརྦྦ་བུད་དྷ་ཨ་བ་ལོ་ཀི་ཏེ། ཙཀྵུ། ཤྲོ་ཏྲ། གྷྲཱ་ཎ། ཛི་ཧྭཱ། ཀཱ་ཡ། མ་ནོ་བིཛྙཱ་ན། ཤོ་དྷ་ནི། སུ་རུ་སུ་རུ། པྲ་སུ་ར་པྲ་སུ་
[195b.3]ར། སརྦྦ་བུད་དྷ། ཨ་དྷིཥྛི་ཏེ་སྭཱ་ཧཱ། དྷརྨ་དྷཱ་ཏུ་གརྦྷེ་སྭཱ་ཧཱ། ཨ་བྷཱ་བ། སརྦ་དྷརྨ་ཨ་བི་བྷེ་ད་ནི་སྭཱ་ཧཱ། གཟུངས་འདིའི་ཆོ་ག་ནི་འདི་ཡིན་ཏེ། མཚན་མོ་གཅིག་ཏུ་དྲན་པར་བྱས་ནས་རྟག་ཏུ་བཟླས་པས་བསྐལ་པ་སྟོང་དུ་བསགས་པའི་སྒྲིབ་པ་ཡང་ཟད་པར་འགྱུར་རོ། །སངས་རྒྱས་སྟོང་
[195b.4]གིས་ཉེ་བར་བསགས་པའི་དགེ་བའི་རྩ་བར་འགྱུར་རོ། །བསྐལ་པ་སྟོང་གི་འཁོར་བ་ལས་ཕྱིར་ཕྱོགས་པར་བྱེད་དོ། །སྐྱེ་བ་བརྗེས་ཏེ་ལྷ་རྣམས་སུ་སྐྱེ་བར་འགྱུར་རོ། །མིའི་རྒྱལ་སྲིད་དམ་ཡོངས་སུ་དག་པའི་སངས་རྒྱས་ཀྱི་ཞིང་རྣམས་སུ་སྐྱེ་བར་འགྱུར་རོ། །ཉི་མ་ཉི་ཤུ་རྩ་གཅིག་
[195b.5]བཟླས་པས་ཇི་ལྟར་འདོད་པའི་རྨི་ལམ་མཐོང་བར་བྱེད་དོ། །འདི་ནི་སྟོང་འཁྱིལ་བ་ཞེས་བྱ་བའི་གཟུངས་ཡིན་ཏེ། ཕན་ཡོན་ཆེན་པོ་བྱང་ཆུབ་སེམས་དཔའ་ཡང་དག་པར་བརྗོད་པའི་མདོ་བཀླག་པར་བྱ། རྟག་ཏུ་ཡིད་ལ་བྱའོ། །ན་མོ་རཏྣ་ཏྲ་ཡཱ་ཡ། ན་མོ་བུད་དྷཱ་ཡ། ན་མོ་དྷརྨཱ་
[195b.6]ཡ། ན་མ་སྃ་གྷཱ་ཡ། ན་མཿཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། སྭེ་ཏཱ་ཡ། སྭེ་ཏཱ་བྷུ་ཛཱ་ཡ། དྭཱ་ད་ཤ་བྷུ་ཛཱ་ཡ། ཨེ་ཧི་ཨེ་ཧི། བྷ་ག་ཝཱ་ན། ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བུད་དྷ་བུད་དྷ་བུད་དྷ། ཨཱརྱ་མ་ནུ་སྨ་ར། བུད་དྷ་མ་ནུ་སྨ་ར། དྷརྨྨ་སཏྱ་མ་ནུ་སྨ་ར། 
[195b.7]སཾ་གྷ་སཏྱ་མ་ནུ་སྨ་ར། ཏདྱ་ཐཱ། ན་ཏུ་ན་ཏུ། ཀི་ཎི་ཀི་ཎི། ཏུ་རུ་ཏུ་རུ། བྷྱོ་བྷྱོ། ཀུ་རུ་ཀུ་རུ། སརྦ་སརྦཾ། མེ་སཱ་དྷ་ཡཾ་ཧི་རི་མི་རི་ཊི་ཊི། ནི་ནི། མ་མ་ས་བ་རི་ཝཱ་ར་སྱ། སི་དྷྱནྟུ། མནྟྲ་པ་དཱ་སྭཱ་ཧཱ། དེ་ནས་དེ་བཞིན་གཤེགས་པ་འོད་དཔག་མེད་ཀྱིས་གཟུངས་འདི་གསུངས་ནས་བྱང་ཆུབ་
[196a]
[196a.1]སེམས་དཔའ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །བྱང་ཆུབ་སེམས་དཔའ་རྣམས་ཀྱི་རྩ་བའི་རིག་པའི་གཟུངས་འདི་ནི་བཀླགས་པས་འགྲུབ་པ། མ་བསྒྲུབས་པ་ཡང་ལས་རྣམས་འབྱུང་བ་སྟེ། ཟླ་བ་ཉ་ལ་གསོ་སྦྱོང་ཅན་གྱིས་ཉིན་
[196a.2]མཚན་དུ་སྨྱུང་བར་གནས་ཡང་རུང་ངོ་། །སྤྱན་རས་གཟིགས་དབང་ཕྱུག་གི་སྤྱན་སྔར་བྱང་ཆུབ་ཀྱི་ཤིང་གིས་མེ་རབ་ཏུ་སྦར་ནས་ཏིལ་ནག་པོ་སྟོང་ཕྲག་བརྒྱད་སྦྱིན་སྲེག་གྱིས་ཤིག །དེ་བཞིན་དུ་ཉི་མ་བདུན་དུ་ལན་རེའམ་ཐུན་གསུམ་དུ་བྱས་ན་རྒྱལ་པོའམ། རྒྱལ་པོའི་བློན་པོ་
[196a.3]དབང་དུ་འགྱུར་རོ། །མཚན་མོ་གསུམ་དུ་སྨྱུང་བར་གནས་པས་ཡུངས་ཀར་དཀར་པོ་སྟོང་ཕྲག་བརྒྱད་སྦྱིན་སྲེག་གྱིས་ཤིག །ཕྱོགས་སམ་ཟླ་བར་ཡུལ་གྱིས་དོན་དུ་གྲོག་མཁར་བདུན་གྱི་རྩེ་མོར་སོང་ནས་རེ་རེ་འཛེགས་ཏེ། ཉི་མ་སྔ་དྲོ་ནས་ཇི་སྲིད་ཕྱི་དྲོའི་བར་བཟླས་པར་
[196a.4]བྱའོ། །མཚམས་མེད་པ་གྲོལ་བར་བྱེད་དོ། །བུ་འདོད་ན་འོ་མའི་སྦྱིན་སྲེག་གྱིས་ཤིག །མཚན་ཐམས་ཅད་ཡང་དག་པར་རྫོགས་པའི་ཁྱེའུ་འབྱུང་ངོ་། །གཟུངས་འདི་ཉིད་ཀྱིས་བདག་ཉིད་སྲུང་བ་དང་། གནོད་པས་གདོན་འབྲོས་པར་བྱེད་པ་ལ་བྱ་བས་པས་སམ། རྫས་
[196a.5]སུ་བཅིངས་པས་ཀྱང་རུང་ངོ་། །ཡང་ན་ཆོམ་རྐུན་ཐམས་ཅད་དབང་དུ་འགྱུར་རོ། །རྟག་པར་རྒྱུན་དུ་ཟློས་བཞིན་པ་ནི་ནོར་ཉེ་བར་བསགས་པར་འགྱུར་ཞིང་། དགྲ་རྣམས་ལས་ཀྱང་རྒྱལ་བར་འགྱུར་རོ། །དེ་ནས་དེ་བཞིན་གཤེགས་པ་འོད་དཔག་མེད་ཀྱིས་སླར་ཡང་རལ་
[196a.6]པ་གྱེན་བརྫས་ཀྱི་རྒྱུད་ཕྱི་མར་གཟུངས་ཀྱི་གསང་སྔགས་ཀྱི་ཚིག་རྣམས་གསུངས་པ། ན་མོ་བུ་ད་དྷཱ་ཡ། ན་མོ་དྷརྨཱ་ཡ། ན་མཿསཾ་གྷཱ་ཡ། ཏདྱ་ཐཱ། ཧུ་ལུ་ཧུ་ལུ། བི་མ་ལེ། ནིར་མ་ལེ། ཤོ་དྷ་ནི། ཀཱ་ཙ་ཏི། མིར་པ་ཊ་ལ། སརྦྦ་ནི་རོ་གཿ། བི་ན་ཤ་ནིཙྪ་ད་ནི། ཙྪ་ད་ནི། བཱ་ཏ་ས་
[196a.7]མུ་ཏྛི་ཏཾ་བཱ་ཏ་ས་མུ་ཏིཥྛི་ཏཾ། ཤླེཥྨ། སནྣི་པཱ་ཏ་ས་མུཏྛི་ཏཾ་སརྦྦ་ནཱ་ཤཱ་ནི། ཨཱརྱ་ཨ་བ་ལོ་ཀི་ཏེ་ཤྭ་ར་སྱ། ཏེ་ཛ་ན་ན་སྱནྟུ། ཨཀྵི་རོ་གཿསྭཱ་ཧཱ། གཟུངས་འདིའི་ཆོ་ག་ནི་འདི་ཡིན་ཏེ། བཅོམ་ལྡན་འདས་ཀྱི་སྤྱན་སྔར་དཀྱིལ་འཁོར་བྱས་ནས་མི་སྣང་བར་གྱུར་ནས་ལག་པའམ་
[196b]
[196b.1]ཀུ་ཤ་ལ་བརྒྱད་བརྒྱར་ཡོངས་སུ་བསྔགས་ནས་མིག་ལ་བྱབ་པར་བྱའོ། །ལོང་བས་ཀྱང་མིག་སོ་སོར་རྙེད་དོ། །ཟླ་བ་དྲུག་གིས་རྟག་ཏུ་དྲན་པར་བྱེད་ན། མིག་ནད་འབྱུང་བར་མི་འགྱུར་རོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པས་བྱང་ཆུབ་སེམས་དཔའ་སྤྱན་རས་གཟིགས་
[196b.2]དབང་ཕྱུག་དང་གྲུ་འཛིན་ན་གནས་པའི་འཁོར་ཆེན་པོ་ལ་ལེགས་པར་གཟིགས་ནས་བྱང་ཆུབ་སེམས་དཔའ་མཐུ་ཆེན་ཐོབ་ལ་བཀའ་སྩལ་པ། རིགས་ཀྱི་བུ་གྲུབ་པའི་གཟུངས་ཀྱི་སྔགས་ཀྱི་ཚིག་འདི་ནི་རྟོག་པའི་རྒྱལ་པོས་རྒྱུད་ཕྱི་མ་འདིར་བརྗོད་པ་སྔོན་གྱི་སངས་རྒྱས་ཀྱིས་གསུངས་
[196b.3]པ་སྟེ། བཅོམ་ལྡན་འདས་མ་འཕགས་མ་སྒྲོལ་མའི་སྒྲུབ་པ་པོས་རྟག་ཏུ་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་ཆོས་གོས་ཀྱི་རྣ་བའམ། གོས་ཀྱི་མཐའ་ལ་མདུད་པ་བྱའོ། །གང་ལ་ལ་ཞིག་བཅོམ་ལྡན་
[196b.4]འདས་མ་སྒྲོལ་མ་སྒྲུབ་པར་བྱེད་པ་དེས་ལན་ཅིག་བརྗོད་ནས་གསུམ་གྱིས་གོས་ལ་བགོས་པས་དགྲ་དབང་དུ་ཉེ་བར་འགྲོ་བར་འདོད་པ་དང་། གདུག་པ་ཐམས་ཅད་རིངས་པར་འདོད་པ་དང་། དངོས་གྲུབ་ཐམས་ཅད་རྟོགས་པར་འདོད་པ་དང་། དོན་ཐམས་
[196b.5]ཅད་ཡོངས་སུ་རྫོགས་པར་བྱེད་པར་འདོད་པ་དང་། རྒྱལ་པོའི་ཕོ་བྲང་དུ་འཇུག་པར་འདོད་པ་དང་། མི་མཛའ་བ་རྣམ་པར་འཇོམས་པར་འདོད་པ་དེ་ཅིའི་རྒྱུ་དང་། དེ་བཞིན་དུ་བྱང་ཆུབ་སེམས་དཔའི་རིགས་ཅན་དོན་ཐམས་ཅད་བྱ་བ་ལ་རབ་ཏུ་འཇུག་
[196b.6]པ་འཛིན་པར་བྱེད་དོ། །དེ་ལ་ཡིད་ལ་གྲུབ་པའི་གཟུངས་ཀྱི་སྔགས་ཀྱི་ཚིག་རྣམས་ནི། ན་མོ་རཏྣ་ཏྲ་ཡཱ་ཡ། ན་མོ་ཨ་མི་ཏཱ་བྷཱ་ཡ། ཏ་ཐཱ་ག་ཏཱ་ཡ། ཨརྷ་ཏེ། སམྱཀྶཾ་བུད་དྷཱ་ཡ། ན་མཿ ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ན་མ་
[196b.7]ཨཱརྱ་མ་ཧཱ་སྠཱ་མ་པྲཔྟཱ་ཡ། བོ་དྷི་སཏྭཱ། བཱ་མ་ནེ་ཏྲཱནྣ་མ་སྱཱ་མི་ཏཱནྣ་མཿ། སྱཱ་མི་བཱ་མ་ནེ། པི་ཤཱ་ཙི་པརྞ་ཤ་ཝ་རི། པརྞ་ཤ་ཝ་རི། པི་ཤཱ་ཙ། བྷ་ག་བ་ཏི། པཱ་ཤ་ཧ་སྟ། པཪྴུ་དྷ་ར་ཎི། ཡཱ་ནི། ཀཱ་ནི། ཚྪ་ཏ། བྷ་ཡ་ནི། ཨུཏྤ་ཏྱནྟེ། ཡཀྵ་ཤྩ། རི་ཏཱ་ཡོ། ཡཱ་ཀཤྩི་ཏ། མ་ཧཱ་
[197a]
[197a.1]བཱ་དྱོ། ཡེ་ཀོ་ཙི་ཏ། ཨུ་པ་དྲ་བཱི། ཡེ་ཀེ་ཙི་ཏ། ཨཱརྱ་བཀྴ། ཡེ་ཀེ་ཙི་ཏ། ཨུ་པ་སརྒ། ཨ་ཨུ་བ་སརྒ། སམྦྷ་དྷ་བ། ཨཏྤ་ཏྱནྟེ། སརྦྦ་ཎི་ཏཱ་ནེ། སརྦྦཱཾ་སྟཾ། སརྦེ་ཏེ། བཱ་ལ་ཏ་དྷ་ན། ཨུཏྤ་ཏྱནྟ་ནེ། པཎྜི་ཏ། ཨ་ནེ་ན། ས་ཏྱེ་ན། སཏྱ་བཱ་ཀེ་ན། ཨི་བྷིཿཔཎྜི་ཏ། ཨ་དྷིཥྛ་ཏཻ་རྨ་ནྟྲ་བ་རཻ་རྨ་མ་རཀྵིཾ་ཀུ་རུ་པ་རི་ཏྲ་ཎཾ་ཀུ་རུ་པ་རི་གྲ་
[197a.2]ཧཾ་ཀུ་རུ་པ་རི་པཱ་ལ་ནཾ་ཀུ་རུ་སྭ་སྟི། ཡ་ནཾ་ཀུ་རུ་དཎྜ་པ་རི་ཧ་རཾ། ཀུ་རུ་བི་ཥ་པ་རི་ཧ་རཾ་ཀུ་རུ། བི་ཥདྦུ་ཥ་ཎཾ་ཀུ་རུ། བི་ཥ་ནཱ་ཤ་ནཾ་ཀུ་རུ། ཏདྱ་ཐཱ། ཨ་མྲི་ཏེ་ཨ་སྭ་ཏརྒེ་མཱ། མ་ར་མ་ར་ས་མ། པྲ་ས་མ། ཨུ་པ་ས་མ་ཏུ་ནུ་བི་ཏུ་ནུ། ཏུ་ལེ་ཏུ་མུ་ལེ། མ་མ་སརྦ་སཏྭཱ་ནཱཉྩ་རཀྵཾ་ཀུ་རུ་སྭཱ་ཧཱ། འདི་ནི་རི་ཁྲོད་ལོ་མ་ཅན་ཞེས་བྱ་བའི་
[197a.3]གཟུངས་ཏེ་བཟླས་པ་དང་། སྦྱིན་སྲེག་གིས་ནད་ཐམས་ཅད་དང་། གདོན་ཐམས་ཅད་དང་། ཉེ་བར་འཚེ་བ་ཐམས་ཅད་འཇོམས་པར་བྱེད་དོ། །འདི་ལྟ་སྟེ་མི་རྣམས་ལ་ཡམས་ཀྱིས་ཉེ་བར་འཚེ་བ་ལ་ཤིང་ཤ་མའི་ཡམ་ཤིང་གི་མེ་རབ་ཏུ་སྦར་ནས་གང་བའི་སྲེག་བླུགས་སྟོང་ཕྲག་བརྒྱད་ཐུན་
[197a.4]གསུམ་དུ་ཇི་ལྟར་ནུས་པས་སྦྱིན་སྲེག་གྱིས་ཤིག །བཅོམ་ལྡན་འདས་འཕགས་པ་སྤྱན་རས་གཟིགས་དབང་ཕྱུག་ལ་མཆོད་པ་བྱས་ནས་རི་ཁྲོད་ལོ་མ་ཅན་ལ་ཡང་བྱའོ། །དེ་བཞིན་ལས་བྱས་པས་ཉེ་བར་འཚེ་བ་ཐམས་ཅད་འཇོམས་པར་བྱེད་དོ། །བ་ལང་གི་ཉེ་བར་འཚེ་བ་ལ་བ་ལང་གི་སྤུ་དང་རུས་
[197a.5]པས་སྦྱིན་སྲེག་བྱ་སྟེ་ཞི་བར་འགྱུར་རོ། །མ་ཧེའི་ནད་ཐམས་ཅད་ལ་སྐྲ་དང་རུས་པས་ཉི་མ་བདུན་དུ་སྦྱིན་སྲེག་བྱ་སྟེ། ཞི་བར་འགྱུར་རོ། །རྒྱུ་སྐར་གྱིས་གནོད་པ་ལ་ཉི་མ་བདུན་དུ་འོ་མའི་སྦྱིན་སྲེག་བྱའོ། །དངོས་གྲུབ་ཐམས་ཅད་རྟོགས་པར་འདོད་པ་ཉི་མ་བདུན་དུ་ཉེ་བར་འཚེ་བ་ལ་སེང་ལྡེང་གི་ཕྱེ་མའི་སྦྱིན་སྲེག་
[197a.6]གོ། །མགོ་བོ་ན་བ་ལ་དྲི་བཟང་པོའི་མེ་ཏོག་ལ་ཡོངས་སུ་བཟླས་ནས་བསྣམས་ནས་མེར་གཞུག་པར་བྱའོ། །རང་གི་གནས་སུ་འགྱུར་རོ། །རིམས་ལ་སྲད་བུ་བཅིང་བར་བྱ་སྟེ། རང་གི་གནས་སུ་འགྱུར་རོ། །ཟ་བ་དང་སྦྱིན་སྲེག་ཀྱང་བྱའོ། །གདོན་ལ་བག་ཟན་ལས་བྱུང་བའི་གཟུགས་བརྙན་བྱས་
[197a.7]ལ་ལན་བདུན་བཟླས་ཏེ་ཉི་མ་བདུན་ནས་གྲོལ་བར་འགྱུར་རོ། །མིག་ན་བ་ལ་མིག་སྨན་གྱིས་སྦྱིན་སྲེག་གྱིས་ཤིག །ཉི་མ་བདུན་གྱིས་གྲོལ་ལོ། །ཞི་བར་འདོད་པས་དཱུར་བའི་སྦྱིན་སྲེག་གྱིས་ཤིག །ཞི་བར་འགྱུར་ཏེ། རྒྱས་པར་འདོད་པས་ཡུངས་ཀར་གྱི་སྦྱིན་སྲེག་གྱིས་ཤིག །རྒྱས་པར་འགྱུར་རོ། །
[197b]
[197b.1]རྒྱལ་བ་ལ་ཤུ་དག་གི་སྦྱིན་སྲེག་གྱིས་ཤིག །རྒྱལ་བར་འགྱུར་རོ། །ལན་ཚྭ་ལས་བྱུང་བའི་གཟུགས་བརྙན་བྱས་ནས་སྦྱིན་སྲེག་གྱིས་ཤིག །དབང་དུ་འགྱུར་རོ། །སྦྲུལ་གྱི་མཆེ་བས་ཟིན་པ་ལ་ཡལ་འདབ་ཀྱི་ལས་སོ། །སྦྲུལ་ལས་བྱུང་བའི་ཉི་མ་བདུན་ལ་དབང་དུ་བྱེད་དོ། །འབྱུང་པོ་དང་ཤ་ཟའི་རྒྱས་
[197b.2]བཏབ་པ་ལ་ལན་ཉི་ཤུར་བཟླས་པའི་ཡུངས་ཀར་གྱིས་བསྣུན་པར་བྱས་ཏེ་རང་གི་གནས་སུ་འགྲོའོ། །རྟག་ཏུ་བཟླས་པས་སྐྱེ་བོ་ཐམས་ཅད་དགའ་བར་འགྱུར་རོ། །རྒྱལ་པོའི་ཕོ་བྲང་དུ་འཇུག་པས་ལན་ཉི་ཤུ་རྩ་གཅིག་གདོང་ལ་ཡོངས་སུ་བཟླས་ན་གང་མཐོང་བ་དེ་དབང་དུ་འགྱུར་རོ། །སྦྱིན་སྲེག་གི་ལས་
[197b.3]ཐམས་ཅད་ལ་ཉི་མ་བདུན་དུ་སྦྱིན་སྲེག་བྱའོ། །མདོར་ན་ཉེ་བར་འཚེ་བ་ཐམས་ཅད་འཇོམས་པར་འགྱུར་རོ། །སྣ་མའི་མེ་ཏོག་གི་སྦྱིན་སྲེག་གིས་ལས་ཐམས་ཅད་བྱེད་དོ། །ལས་ཐམས་ཅད་ལ་དང་པོར་གང་བའི་སྲེག་བླུགས་སྦྱིན་སྲེག་གྱིས་ཤིག །ལས་ཐམས་ཅད་ལ་ཡང་ལས་འདི་ཉིད་གྱིས་
[197b.4]ཤིག་ཅེས་བྱའོ། །གསོ་སྦྱོང་ཅན་གྱིས་བྱ་བའོ། །སེམས་དཔའ་ཐམས་ཅད་ལ་སེམས་ཀྱིས་དམིགས་པས་ས་ལས་བྱུང་བའི་ཀ་པཱ་ལ་དང་། སེལླ་ཀ་ལ་བརྒྱད་བརྒྱར་མངོན་པར་བསྔགས་པར་བྱས་ནས་གཞོན་ནུ་མས་མདུད་པ་བརྒྱད་བརྒྱ་བྱའོ། །དེ་ནས་དེ་དྲིའི་ཆུས་བཀྲུས་ནས་ཤིང་ལ་བཞག་སྟེ། 
[197b.5]དེའི་མགོ་ལ་བཅིང་བར་བྱའོ། །དེ་བཞིན་དུ་མ་ཧེ་རྣམས་དང་། ར་རྣམས་དང་། ཕྱུགས་རྣམས་ལ་ཆོམ་རྐུན་གྱིས་ཉེ་བར་འཚེ་བ་ལ་རྭ་ལ་བཅིང་བར་བྱའོ། །བུམ་པ་ཆུས་གང་བར་བྱས་ནས་གཙང་མས་བརྒྱད་བརྒྱར་མངོན་པར་བསྔགས་པར་བྱས་ཏེ་ནད་པའི་རྐེད་པ་ལ་བཅིང་བར་བྱའོ། །རང་གི་གནས་
[197b.6]སུ་འགྱུར་རོ། །ཁྱིམ་དུ་ཚངས་པའི་སྲིན་པོ་དང་། ཤ་ཟས་ཉེ་བར་འཚེ་བ་རྣམས་ལ་སྦྱིན་སྲེག་གྱིས་ཤིག །ཇི་ལྟར་ནུས་པའི་གཏོར་མ་བྱའོ། །ཞེས་ཏེ་འདི་ནི་རི་ཁྲོད་ལོ་མ་ཅན་ཞེས་བྱ་བའི་གཟུངས་རལ་པ་གྱེན་བརྫེས་ཀྱི་རྒྱུད་ཕྱི་མ་གསུངས་པ་བྱང་ཆུབ་སེམས་དཔའ་ཡང་དག་པར་བརྗོད་པའི་མདོ་སྡེ་ཡང་ངོ་། །
[197b.7]སླར་ཡང་དུས་དེའི་ཚེ་སངས་རྒྱས་བཅོམ་ལྡན་འདས་ཐམས་ཅད་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གི་སྤྱི་བོར་ཕྱག་གཡས་པ་རབ་ཏུ་བརྐྱང་ནས་ཉུག་པར་མཛད་དེ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ་རིན་ཆེན་ཕྲེང་བཞེས་བྱ་བའི་གཟུངས་
[198a]
[198a.1]ཡོད་དེ་འདི་ཀློག་པར་བྱེད་པས་འགྲུབ་པར་སངས་རྒྱས་ཐམས་ཅད་ཀྱིས་རྗེས་སུ་ཡི་རང་བས་གསུངས་སོ། །རྟོག་པའི་རྒྱལ་པོ་ཆེན་པོ་ཕྱི་མ་དེ་ལ་བསྲུང་བ་དང་བསྐྱབ་པ་དང་། སྨྲ་བའི་ཆེད་དང་། རལ་པ་གྱེན་བརྫེས་ཀྱི་རྒྱུད་ཕྱི་མར་བཅོམ་ལྡན་འདས་མ་འཕགས་མ་སྒྲོལ་མའི་སྒྲུབ་པོའི་དངོས་གྲུབ་བྱེད་
[198a.2]པ་རྟག་ཏུ་བྱེད་དུ་གཞུག་གོ། །བློ་གྲོས་དང་ལྡན་པས་གང་དགེ་བའི་ཚེས་གྲངས་ལ་བྲིས་ནས་སོ། །དེ་ནས་དེ་བཞིན་གཤེགས་པ་ཤཱཀྱ་ཐུབ་པས་སྔགས་ཀྱི་ཚིག་རྣམས་བཀའ་སྩལ་ཏོ། །ན་མོ་བུདྡྷཱ་ཡ། ན་མོ་དྷརྨཱ་ཡ། ན་མཿསཾགྷཱ་ཡ། ན་མཿསཔྟཱ་ནཱཾ། སམྱཀྶཾ་བུདྡྷཱ་ཀོ་ཊཱི་ནཱཾ་ན་མོ་མེ་ཏྲེ་ཡ། པྲ་མུ་ཁཱ་ནཱཾ། སརྦ་བུདྡྷ་བོ་དྷི་
[198a.3]ས་ཏྭཱ་ནཱཾ། ན་མཿསམྱ་གྒ་ཏཱ་ནཱཾ། ན་མཿསམྱཀྤྲ་ཏི་པནྣཱ་ནཱཾ། ན་མོ་ཨརྷ་ཏཱཾ། ན་མོ་ནཱ་གཱ་མཱི་ནཱཾ། ན་མཿས་ཀྲི་དཱ་གཱ་མཱི་ནཱཾ། ན་མཿཤྲོ་ཏཱ་པནྨཱ་ནཱཾ། ན་མོ་ཨརྷ་ཏེ། མརྡྷྭ་ཏུ། ཨ་པ་རཱ་ཛེ་ཏ་ཧྲྀ་ད་ཡཾ། མ་བརྟ་ཡིཥྱ་མི་སམྱཀྶཾ་བུདྡྷ། བྷཱ་ཥི་ཏ། མ་ནུ་མོ་ད་ཏཾ། དེ་བ་ག་ནཻ་སརྦ་ཀརྨ་ཀ་རཾ། ཤུ་བྷཾ། པ་པི་ཏྲཉྩ་བཱ། མཾ་ག་ལྱཾ། དྷ་ནྱཾ། ཤུ་བྷྱ་ཀ་རཾ། 
[198a.4]ཤུ་བྷཾ་རཱཀྵོ། གྷྣ་སརྦ་སཏྭཱ་ནཱཾ། དེ་བཉྩ་ཨ་པ་རཱ་ཛི་ཏཱ་ཧྲྀ་ད་ཡཾ། མཱ་བརྟ་མི་སརྦ་པཱ་པ། པྲ་ཤ་མཱ་ནཱཾ། སརྦ་ཨརྠ་སཱ་དྷ་ནཱཾ། དྷ་ནྱཾ། སརྦ་གྲ་ཧ་བི་ནཱ་ཤ་ནཱཾ། ནི་ཏྱཾ་ཛ་ཡ། ཀ་རི་ཧྱེ་ཥ་ཤ་ཀྲ་སྱེ་བ་ཨ་པ་རཱ་ཛི་ཏ་པ་ཥ་ཀྲི་ཏྱེ། ནཱ་ཤ་ནེ་ཙེ་བ། རཱ་ཛཱ། ཨགྣི་རི་པུ་ནཱ་ཤ་ནཱི་ཀྲིཏྱ་ཀརྨཱ་ཎི། བེ་ཏ་ཌོ་དུཿསྭཔྷདུཿསྭཔྣཱ་བི་ཨ་ཐ་སྤུ་ཏ་ན་དེ་བ་དཱ་ན་བ། གནྡྷ་རྦ། 
[198a.5]ཡཀྵ་རཱཀྵ་ས། པནྣཱ་ག། རཀྵཾ། ཀུརྦ་ནྟུ་མེ་ནི་ཏྱཾ་ས་མཱནྟ་ཙ། ཏེ་ཛ་ནཾ་ཨེ་ཧི་ཀཱ། དྲི་ཏཱི་ཡ་ཀ་ཛྭ་རཱ་ཏྲི་ཏཱི་ཡཀྵ། ཙ་ཏུརྠ་ཀེ་བྷྱོ་རཀྵ་ཡཾ་བི་ཥ་མ་ཛྭ་ར་ཀརྨཱ་ཎི་བི་ཥ་བྷུཀྟཾ་ག་རཾ་ཙཻ་བ་བྷྱོ་ཛྱེ་བརྫ་ཡི་ཥྱ་ཏི། ཡ་སྱ་བཱ་ན་བྷ་བ་ཏ་གརྦྷོ་ཧ་ཡནྟེ་ཡ་སྱ་དཱ་ཀ་ར་ཀ། རཏྣ་མཱ་ལ་ཨི་ཡཾ་ཏེ་ཥཱཾ་ཀྵི་པྲ་མ་མ་བ་ཧ་ཏེ། ཛཱ་ཡ་མརྠ། ཀཱ་མོ་ལ་བ་ཏརྠེ། ཤྲཱི་ཀཱ་
[198a.6]མོ་ལ་བྷ་ཏེ། ཤྲཱི་ཡཾ། བི་ཐ་ཏེ་ར་ཎ། སཾ་གྲ་ཧེ། ཀྵི་པྲ་མཱ་བཱ་ཏེ། ཛ་པཾ། ཨ་ཏྲ་བི་ཏྱཾ། པྲ་བཀྵཱ་མི། རཏྣ་མཱ་ལ་ཏི། བི་པྲུ་ཏཾ། ཏ་བ་ཏཱ་ལོ་ཀ་ནཱ་ཐ་ཧྲི་དྲིཥྚ་སཏྭཱ་ནུ་པ་དྲུ་ཏཱཾ། ཏདྱ་ཐཱ། ཨོཾ་དྷ་ན་ཀ་རི་བི་པུ་ལ་ཀ་རི་ཡ་ཤ་ཀ་རི། བིདྡྷ་ཀ་རི་ཨ་ཡུནྟ་ཏི་ཨ་ལཀྵི་པྲ་ས་མ་ནི་དྷཾ་ནརྦཱ་ནྱ་བི་ནྱ་བི་བརྡྷ་ནི་བ་ཤྲཱི་ཀ་རི། སརྦ་གྲ་ཧ་ནཀྵ་ཏྲ་བ་ཤ། 
[198a.7]བརྟི་ནི་མེ། ཏྷཱ་ཛ་ན་ནི། སུ་ཏྲ་ཛ་ན་ནི་བ་རི་བཱ་ར་བདྷྱ་ནི། ཨཱ་ཡུནྡ་ནི། པྲཱི་ཏི་ཀཱ་རི། ཛམྦྷ་ནི། སྟམྦྷ་ནི། ཨ་མོ་ཧ་ཤཀྟི་ཀཱཉྩ་ན་མཱ་ལ་གྲ་ཧ་སཽ་མྱ། ཀ་ར་ཎི་སརྦ་ཀཱ་ལི་ཀཱ་ལཱ་ཧཱ་བི་གྲ་ཧ། བི་བཱ་ད་པྲ་ཤ་མ་ནི། པར་ཙ་ཏྲ། ནི་བཱ་ར་ཎི་པ་ར་སཻ་ནྱ་སྟམྦྷཱ་ནི་ཙིཏྟ་ནི་རྨ་ལཱི་ཀར་ཎི། སརྦ་པཱ་པྲ་ཤ་མ་ནི་སརྦ་ཀིལྦི་ཥ་ནཱ་ཤ་ནི་སྭཱ་ཧཱ། ཙུ་ཊུ་ཙུ་ཊུ། 
[198b]
[198b.1]ཏུ་ཊུ་ཏུ་ཊུ། མུ་ཊུ་མུ་ཊུ་སྭཱ་ཧཱ། སརྦ་དེ་བ་ཨ་ནུཛྙྭཱ་ཏེ་སྭཱ་ཧཱ། སརྦ་ནཱ་གསཾ་རཀྵི་ཏེ་སྭཱ་ཧཱ། ཨོྃ་ནི་རི་ཕཊ། ཧ་ན་ཧ་ན་ཕཊ། ད་ཧ་ད་ཧ་ཕཊ། པ་ཙ་པ་ཙ་ཕཊ། ཡེ་ཥཱཾ་བིདྷྭ་ཥནྟི་བི་ཤ་མ་ཙིཏྟཱ་ཡནྟི། ཧ་ཧ་ནི། ཀ་ཁོ་རྡ་ཀུརྦ་ནྟི་ཀ་ར་ཡནྟི། ཀྲྀ་ཏཉྩ་ཨ་བྷ་ཡཱ་ནུ་མོ་དེ་ནརྠ་བ་ཕཊ་སྭཱ་ཧཱ། ཨགྣིཾ་སྟམྦྷ་ཡཱ་མི་བི་ཥཾ་ཤསྟ་ཨུ་ད་ཀ་ཙཽ་རི་སརྦ་
[198b.2]དུཥྚ་སརྦ་བྱཱ་དྷི་ཏ། ཙན་ཏྲཾ་ཛ་ན་ཡཱ་མི་ཧཱུྃ་ཧཱུྃ་ཕཊ་ཕཊ་སྭཱ་ཧཱ། གཞན་གྱིས་མི་ཐུབ་པའི་འདབ་མས་ཁྲུས་བྱས་ཏེ་རིན་པོ་ཆེའི་ཕྲེང་བས་རྣམ་པར་བརྒྱན་པ་ལས་ཐམས་ཅད་བྱེད་པ་འདི་ནི་རྟག་ཏུ་སྲུང་བར་བྱེད་པའོ། །དེ་བཞིན་ཉིད་དུ་ཡང་གྲོ་གའི་འདབ་མ་ལ་བྲིས་པའམ་གང་དུའམ་དེར་ཡང་རུང་སྟེ་ལ་ལའི་
[198b.3]བགེགས་སྲུང་བ་དང་། བསོད་ནམས་མཆོག་དང་། སྡིག་པ་དང་། དྲི་མ་འཇོམས་པ་དང་། གཡུལ་དུའམ། རྩོད་པའམ། ཐམས་ཅད་དུ་རྒྱལ་བ་སྦྱིན་ཞིང་དགེ་བའོ། །གང་འདི་འཛིན་པ་ལ་རིག་པ་བཞི་པ་བྲིས་པ་དང་། སྐྱེས་པས་རྟག་ཏུ་ཀློག་པ་དེ་ལ་འཇིགས་པ་འབྱུང་བར་མི་འགྱུར་རོ། །ཀློག་པ་དང་
[198b.4]འཛིན་པ་ཐམས་ཅད་རྟག་ཏུ་སྲུང་བར་བྱེད་དོ། །གསང་བ་རྣམས་ཀྱིས་ཡོངས་སུ་སྐྱོང་བར་བྱེད་དོ། །ཆོ་གའི་རྒྱལ་པོ་འདི་རྟག་ཏུ་མཐར་བྱེད་པ་ནི་ཇི་ལྟར་རིན་པོ་ཆེས་སྤྲས་པའི་ཕྲེང་བ་སྟེང་དུ་རྣམ་པར་འབར་བའི་དཔལ་གང་ཡིན་པ་དེ་རིག་པ་འཛིན་པར་བྱེད་དོ། །འདི་ལས་གདོན་དེ་རྣམ་པར་
[198b.5]ཉམས་པར་བྱེད་དོ། །ནད་རྣམས་ཀྱང་མི་འབྱུང་ངོ་། །བུ་ཚ་བོ་རྣམས་ཀྱང་འཕེལ་ལོ། །འཁོར་བཟང་པོ་ཅན་རྣམ་པར་གནས་སོ། །རིག་པ་འདི་ནི་ཐམས་ཅད་ནས་དེ་བཞིན་གཤེགས་པ་རྣམས་ཀྱིས་སེམས་ཅན་ལ་ཕན་པའི་དོན་གྱི་ཆེད་དང་། བྱིས་པ་རྣམས་ཁྱད་པར་དུ་བསྲུང་བར་བྱ་བའི་ཆེད་དོ། །
[198b.6]ལྷ་དང་། རྒྱལ་པོ་དང་། བྱང་ཆུབ་སེམས་དཔའ་རྣམས་དང་། དེ་བཞིན་དུ་དེ་བཞིན་གཤེགས་པ་དེ་ཡང་ཕྱོགས་བཅུ་རྣམས་སུ་ཀུན་ནས་གཟིགས་པར་མཛད་དོ། །དགེ་བའི་དོན་རྣམ་པར་འཕེལ་བ་དང་། སྡིག་པ་ཐམས་ཅད་ཀུན་ནས་ཟད་པར་འགྲོ་བ་དང་། རྨི་ལམ་ངན་པ་རྣམས་དང་། ཉེས་པར་
[198b.7]བྱས་པ་རྣམས་ལས་ཀྱང་གྲོལ་ཏེ་འདིར་ཐེ་ཚོམ་མེད་དོ། །རལ་པ་གྱེན་བརྫེས་ཀྱི་རྒྱུད་ཕྱི་མའི་གཟུངས་སོ། །དེ་ནས་འདི་ལས་རྒྱུད་འདིར་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གི་ཕྱག་རྒྱའི་མཚན་ཉིད་གསུངས་སོ། །འདི་ལྟ་སྟེ། གཙུག་ཕུད་དང་། གོ་ཆ་དང་། ར་བ་དང་། སྙིང་
[199a]
[199a.1]པོ་དང་། ཉེ་བའི་སྙིང་པོ་དང་། ཞེས་པ་སྟེ་རྣམ་པ་ལྔའོ། །རྩ་བའི་རིག་པ་ལ་ནི་དྲུག་ཅུར་བཤད་དོ། །དོན་ཐམས་ཅད་སྒྲུབ་པ་དེ་ལ་དང་པོར་རེ་ཞིག་ར་བི་ཏ་དང་། བི་ཎི་ཀ་དང་། སངས་རྒྱས་ཀྱི་མཐར་ཐུག་པ་རྣམས་སོ། །མཐེ་ཆུང་ཁབ་ཀྱི་རྣམ་པས་ངེས་པར་བཙིར་བའི་
[199a.2]གུང་མོ་དང་མཐེ་བོང་དག་ཏུ་བཤད་དོ། །འདི་ནི་འཕགས་མ་སྒྲོལ་མའི་གང་བའི་ཕྱག་རྒྱའོ། །ཞེས་རྣམ་པར་གྲགས་ཏེ་དོན་ཐམས་ཅད་སྒྲུབ་པའོ། །རིག་པ་ཚིམ་པར་བྱེད་པ་ལ་མཐེ་ཆུང་གཉིས་བསྣུན་པར་བྱ་སྟེ་རྣམ་པར་ཚིམ་པར་འགྱུར་རོ། །ལྷག་པར་གནས་པ་ནི་མཐེ་བོང་གཉིས་ཀ་
[199a.3]ཁབ་ཀྱི་རྣམ་པས་སོ་སོར་གཡོ་བར་བྱ་སྟེ། སྙིང་པོ་རྣམ་པར་ཤེས་པར་བྱའོ། །བསྟོད་པ་ཁོ་ནའི་མིང་གིས་སོ། །ཉེ་བའི་སྙིང་པོ་ལ་མཐེ་བོང་གཉིས་འདི་ལྟ་སྟེ། ནང་ཁོ་ནའི་ཁུ་ཚུར་རོ། །མཐེ་ཆུང་ལྕགས་སྒྲོག་གི་ཆའི་སྒྲ་དང་། སྡིགས་མཛུབ་ཁ་ཕྱེ་བ་ཁབ་ཏུ་བྱས་པ་འདི་ནི་གོ་ཆའི་མཚན་
[199a.4]ཉིད་དེ། རྟག་ཏུ་བདག་ཉིད་ལ་རབ་ཏུ་སྦྱར་བར་བྱའོ། །སྡིགས་མཛུབ་གཉིས་ངེས་པར་བཙིར་ནས་གུང་མོ་དཀྲིས་ཏེ་ཁབ་ཀྱི་རྣམ་པས་བསྡིགས་པ་འདི་ནི་གཙུག་ཕུད་ཀྱི་ཕྱག་རྒྱའི་མཚན་མ་སྟེ། བདག་ཉིད་ཀྱི་གཙུག་ཕུད་བཅིངས་པའི་དུས་སུ་རབ་ཏུ་སྦྱར་བར་བྱའོ། །སླར་ཡང་ཁུ་ཚུར་བཅིངས་
[199a.5]ནས། སྡིགས་མཛུབ་ཁ་ཕྱེ་བ་ཁབ་ཀྱི་རྣམ་པ་སྟེ། འདི་ནི་བཟླས་པའི་ཕྱག་རྒྱའི་མཚན་ཉིད་དོ། །དེ་ལྟ་བུ་ཁོ་ན་ཡོངས་སུ་གྱུར་པས་སྡིགས་མཛུབ་ཁབ་ཀྱི་རྣམ་པས་ར་བའི་ཕྱག་རྒྱ་བྱའོ། །ཁུ་ཚུར་བཅིངས་ནས་སྡིགས་མཛུབ་གཉིས་ལྕགས་སྒྲོག་གི་རྣམ་པ་སྟེ། མཚན་མ་འདི་ནི་དམ་ཚིག་
[199a.6]སྲུང་བའི་ཕྱག་རྒྱའོ། །རྐང་པ་བསྙམས་པ་ལ་གཡས་པའི་རྐང་པ་རབ་ཏུ་བཞག་ནས་གར་གྱི་སྦྱོར་བས་ཡོངས་སུ་བསྐོར་བར་བྱ་སྟེ། གཞན་དུ་བསྐོར་ནས་ལག་པ་གཉིས་ཀས་རྩ་བའི་ཕྱག་རྒྱའི་ལས་སྦྱར་རོ། །དཔྲལ་བར་ཡང་ལས་ཐམས་ཅད་ཀྱི་དམ་ཚིག་གི་ཕྱག་རྒྱར་འགྱུར་རོ། །དེ་ནས་
[199a.7]ཕྱག་རྒྱ་བཅིང་བ་དང་། བཟླས་པའི་དུས་དང་། ཉལ་བའི་དུས་དང་། རྣམ་པ་གཞན་དུ་ཡང་རབ་ཏུ་སྦྱར་བར་བྱའོ། །གདོན་གྱི་ལས་དང་ལས་ཐམས་ཅད་ལ་རྩ་བའི་ཕྱག་རྒྱ་རབ་ཏུ་སྦྱར་བར་བྱའོ། །དེ་ནས་ཡང་བཅོམ་ལྡན་འདས་དེ་བཞིན་གཤེགས་པ་ཤཱཀྱ་ཐུབ་པས་རལ་པ་གྱེན་བརྫེས་ཀྱི་
[199b]
[199b.1]རྒྱུད་ཕྱི་མར་སྤྱན་རས་གཟིགས་དབང་ཕྱུག་ལ་རྗེས་སུ་བརྩེ་བས་བཅོམ་ལྡན་འདས་མ་འཕགས་མ་སྒྲོལ་མ་སྒྲུབ་པའི་དོན་དུ་ཕྱག་རྒྱ་བཅིངས་པ་གསུངས་སོ། །དེ་ལ་འདི་རྣམས་ཡང་དག་སྦྱར་བྱ་བ། །ཡམས་ནི་བདེ་བར་བྱ་དང་མཁས་པས་ཕྱག་འཚལ་བ། །རིག་གསུམ་ལ་ཡང་ཐུན་མོང་ཕྱག་རྒྱ་ནི། །
[199b.2]དེ་རྣམས་ཉེ་བར་དྲངས་བ་ཕྱག་འཚལ་ཕྱག་རྒྱ་ནི། །གཡས་པའི་སོར་མོའི་ཚིགས་ལ་ཚིགས་ཀྱིས་རྩེ་མོ་ཀུན། །ཕྱག་རྒྱ་ཉིད་ནི་རྗེས་སུ་བཅིང་བར་གྱིས་ཤིག་དང་། །རྟག་ཏུ་གསོལ་བ་འདེབས་ལ་གཙང་མ་གསོལ་འདེབས་པའི། །ཕྱག་རྒྱ་དེ་བཞིན་ཁོ་ནར་གཡས་པ་སོར་མོ་ཡི། །ཚིགས་རྣམས་
[199b.3]ཚེགས་སུ་བྱས་ནས་རྗེས་སུ་ཡི་རང་བྱ། །མཆོད་པ་ཐམས་ཅད་ཁོ་ན་གཙང་མས་རྟག་ཏུ་ནི། །མཆོད་པ་རྟག་ཏུ་རྗེས་སུ་ཡི་རང་བྱེད་པ་དང་། །སོར་མོ་རྣམས་ཀྱི་བདུད་རྩི་ཐམས་ཅད་ཡང་དག་ལྡན། །ཚིགས་ཀྱི་རྩེ་མོ་མཐེ་བོང་སྙིང་པོར་ཡང་དག་ལྡན། །འདི་རྣམས་རྒྱལ་བ་ཡི་ནི་ཕྱག་རྒྱར་འགྱུར། །སོར་མོའི་རྩེ་མོ་ཡང་དག་སྦྱར་
[199b.4]བ་གུང་མོ་དང་། །མཐེ་བོང་གཉིས་ཀར་གང་དུ་མི་འགྱུར་ཕྱག་རྒྱ་ཡིས། །བཟླས་པས་མཆོག་སྦྱིན་ཡིད་ཀྱི་བཟླས་པས་ཕྱག་རྒྱའོ། །དེ་ནས་ཡང་བཅོམ་ལྡན་འདས་དེ་རྣམས་ཐམས་ཅད་རང་རང་གི་སངས་རྒྱས་ཀྱི་ཞིང་དུ་གཤེགས་པའི་མཚན་མ་སྟོན་པར་མཛད་བཞིན་པས་སླར་བཞེངས་པའི་མཚན་མ་མཛད་དོ། །དེ་ནས་
[199b.5]ཐམས་ཅད་དང་ལྡན་པའི་འཁོར་ས་དང་། ནམ་མཁའ་ལ་གནས་པ་དང་། སེམས་རབ་ཏུ་འགུལ་བ་དང་ཐམས་ཅད་དང་ལྡན་པའི་ས་འདི་རང་འགུལ་བས་སྐྲག་ཅིང་མེ་ཏོག་གི་ཆར་འབབ་པ་དང་། བར་སྣང་ལས་སྤྱོད་པའི་འབྱུང་པོ་བྱེ་བས་ཐམས་ཅད་དུ་འགྲོ་བའི་གདུག་པ་རབ་ཏུ་བཏུལ་ལོ། །དེ་ནས་ཡང་བྱང་ཆུབ་
[199b.6]སེམས་དཔའ་མཐུ་ཆེན་ཐོབ་ཀྱིས་དེ་བཞིན་གཤེགས་པ་ཤཱཀྱ་ཐུབ་པ་ལ་ཡོངས་སུ་ཞུས་པ། བཅོམ་ལྡན་འདས་ཆོས་ཀྱི་རྣམ་གྲངས་འདིའི་མིང་ཅི་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དེས་ན་རལ་པ་གྱེན་བརྫེས་ཞེས་བྱ་བར་ཡང་ཟུངས་ཤིག །རྟོག་པའི་རྒྱལ་པོ་ཞེས་བྱ་བར་ཡང་ཟུངས་
[199b.7]ཤིག །སྤྱན་རས་གཟིགས་དབང་ཕྱུག་གིས་ཞུས་པ་ཞེས་བྱ་བར་ཡང་ཟུངས་ཤིག །རིག་པ་དང་གསང་སྔགས་ཀྱི་སྤྱོད་པའི་མདོ་སྡེ་ཞེས་བྱ་བར་ཡང་ཟུངས་ཤིག །རྟོག་པའི་རྒྱལ་པོ་ཆེན་པོའི་ལེའུ་རབ་འབྱམ་ཞེས་བྱ་བར་ཡང་ཟུངས་ཤིག །ཐབས་ཀྱི་སྤྱོད་པ་ཞེས་བྱ་བར་ཡང་ཟུངས་ཤིག །དེ་ནས་བྱང་ཆུབ་སེམས་དཔའ་བྱམས་
[200a]
[200a.1]པས་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་བའི་རྩ་བ་ཇི་ཙམ་གྱིས་དེ་རྣམས་ཡང་དག་པར་ལྡན་པར་འགྱུར། ཆོས་དུ་ཞིག་གིས་ལྷག་པར་གནས་པ་ལགས། བྱམས་པ་དེས་གང་ཆོས་བཅུས་འདི་ལྟ་བུ་མཐོང་བ་ཁོ་ན་སྟེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། ལྷ་དང་། 
[200a.2]ཀླུ་དང་། གནོད་སྦྱིན་དང་། དྲི་ཟ་དང་། ལྟོ་འཕྱེ་ཆེན་པོ་དང་། ནམ་མཁའ་ལྡིང་དང་། མིའམ་ཅི་དང་། ཡི་དགས་ལ་སོགས་པ་རྣམས་ཀྱིས་ཀུན་ཏུ་བསྲུངས་བར་འགྱུར་བ་དང་། གཟུངས་མཉམ་པའི་སེམས་ཟབ་མོའི་བཟོད་པ་དང་ལྡན་པར་འགྱུར་བ་དང་། དགེ་བའི་ཆོས་ལས་ཀུན་ཏུ་གནས་པའི་ས་ཇི་སྲིད་དུ་འདྲི་བར་འགྱུར་བ་དང་། 
[200a.3]བྲིས་ནས་འཆང་བར་འགྱུར་བ་དང་། གླེགས་བམ་དུ་འགྱུར་བར་བྱས་ནས་མཆོད་པར་འགྱུར་བ་དང་། ཚེ་དང་ནད་མེད་པ་དང་། དབང་ཕྱུག་དང་། བདེ་བ་ཕུན་སུམ་ཚོགས་པར་འགྱུར་བ་དང་། བདེ་འགྲོར་འགྲོ་བ་སྟེ། ཕན་ཡོན་མང་པོ་ཉིད་དང་། ཕན་ཡོན་ཆེན་པོ་ཉིད་ཀྱིས་ཆོས་ཀྱི་རྣམ་གྲངས་དང་ལྷ་དང་བཅས་པས་
[200a.4]བྱིན་གྱིས་བརླབས་པ། རིག་པ་དང་། སྔགས་ཆེན་པོ་འདུས་པ་འཁོར་བའི་ཕ་རོལ་ཏུ་སོང་བ་བདག་གིས་ཀྱང་ཡང་དག་པར་རྒྱུ་སྐར་དང་། མཚན་མོ་དང་། ཉིན་མོ་དང་། ཟླ་བ་དང་། ལོར་བདེ་བའི་ཆེད་དུ་མཐོ་རིས་སུ་སྐྱེ་བར་འགྱུར་རོ། །དགེ་བ་བཅུའི་ལས་ཀྱི་ལམ་དང་གྲགས་པ་འཕེལ་ཞིང་ཡོངས་སུ་རྫོགས་པར་
[200a.5]འགྱུར་རོ། །རལ་པ་གྱེན་བརྫེས་འཆང་བ་པོ་དང་ཁྱིམ་དུ་གཞག་པ་དང་རབ་ཏུ་བྱུང་བ་རྣམས་ལའོ། །དེ་སྐད་ཅེས་བཀའ་སྩལ་པ་དང་། བཅོམ་ལྡན་འདས་ལ་ཡིད་ཀྱིས་ཀྱང་ཐམས་ཅད་དང་ལྡན་པའི་འཁོར་ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་
[200a.6]མངོན་པར་དགའོ། །རལ་པ་གྱེན་བརྫེས་ཀྱི་རྒྱུད་ཕྱི་མ་རྫོགས་སོ།། །།འདི་ནི་ཇོ་བོ་ཆེན་པོ་ཨ་ཏི་ཤའི་ཕྱག་དཔེ་རྭ་སྒྲེང་ནས་དཀའ་ཐུབ་ཆེན་པོས་གདན་དྲངས་ནས། ཤཱཀྱའི་དགེ་སློང་རིན་ཆེན་གྲུབ་ཀྱིས་འཕར་བའི་ལོ་ཆོ་འཕྲུལ་ཆེན་པོ་རྟའི་ཟླ་བའི་ཚེས་བཅྭ་ལྔ་ལ་རྫོགས་པར་བསྒྱུར་བའི་ཡི་གེ་
[200a.7]པ་ནི་ལོཙྪ་བ་ཆེན་པོ་འདི་ཉིད་ཀྱི་ཞབས་དྲུང་དུ་ཉེ་བར་གནས་པ། ཤཱཀྱའི་དགེ་སློང་བསོད་ནམས་གྲུབ་ཀྱིས་བགྱིས་སོ། །པཎྜི་ཏ་ལ་མ་གཏུགས་ཤིང་། །དཔེ་དབང་འགྲེལ་པ་མ་རྙེད་པས། །སྒྲ་དོན་ལོག་པར་གྱུར་སྲིད་ན། །མཁས་པ་རྣམས་ཀྱིས་བཅོས་པར་གསོལ།། །།
[200b]
[200b.1]{T725}༄༅༅། །རྒྱ་གར་སྐད་དུ། ཨཱརྱ་ཨ་ཝ་ལོ་ཀི་ཏེ་ཤྭ་ར་མཱ་ཏཱ་ནཱ་མ་དྷཱ་ར་ཎཱི། བོད་སྐད་དུ། འཕགས་པ་སྤྱན་རས་གཟིགས་དབང་ཕྱུག་གི་ཡུམ་ཞེས་བྱ་བའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
[200b.2]ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་གྲོང་ཁྱེར་ཡངས་པ་ཅན་ན། འཁོར་ཆེན་པོས་ཡོངས་སུ་བསྐོར་ཅིང་མདུན་གྱིས་བལྟས་ཏེ། ཉན་ཐོས་ཆེན་པོ་ཤཱ་རིའི་བུ་ལ་སོགས་པ་དགེ་སློང་ལྔ་བརྒྱ་དང་བྱམས་པ་ལ་སོགས་
[200b.3]པ། བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་མང་པོས་ཡོངས་སུ་བསྐོར་ཅིང་མདུན་གྱིས་བལྟས་ནས། བཅོམ་ལྡན་འདས་གདན་བཤམས་པ་ལ་བཞུགས་སོ། །འཁོར་དེར་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཞེས་
[200b.4]བྱ་བ་འདུས་ཏེ་འདུག་པར་གྱུར་པ་དེ་རང་གི་སྟན་ལས་ལངས་ནས། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
[200b.5]བཅོམ་ལྡན་འདས་སྤྱན་རས་གཟིགས་དབང་ཕྱུག་གི་མ་ཞེས་བགྱི་བའི་གཟུངས་ཀྱི་རིག་སྔགས་ཆེན་མོ་གསང་སྔགས་ཀྱི་གཞི་འདི་འདས་པ་དང་མ་བྱོན་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱིས་སྔོན་གསུངས་ཤིང་ད་ལྟར་གསུང་བ། བཅོམ་
[200b.6]ལྡན་འདས་བྱང་ཆུབ་སེམས་དཔར་གྱུར་ཏེ་བྱང་ཆུབ་ཡོངས་སུ་ཚོལ་བ་ན། སེམས་ཅན་ཐམས་ཅད་རྗེས་སུ་བཟུང་བ་དང་དོན་དང་བྱང་ཆུབ་སེམས་དཔའི་དོན་གྱི་བར་གྱི་ཕྱིར་སྔོན་གསུངས་པ། བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུ་འམ་རིགས་ཀྱི་བུ་མོ་རྣམས་ཀྱི་
[200b.7]ཕར་གྱུར་པ་མར་གྱུར་པ་སྐྱབས་མ་མཆིས་པ་རྣམས་ཀྱི་སྐྱབས་དང་། དཔུང་གཉེན་མ་མཆིས་པ་རྣམས་ཀྱི་དཔུང་གཉེན་དང་། མགོན་མ་མཆིས་པ་རྣམས་ཀྱི་མགོན་དུ་གྱུར་པ་སྡིག་པ་ཐམས་ཅད་ཟད་པར་བགྱིད་པ་མཆིས་ཏེ། གཟུངས་དེ་ཐོས་མ་ཐག་ཏུ་བསམ་པ་ཐམས་
[201a]
[201a.1]ཅད་ཡོངས་སུ་རྫོགས་པར་འགྱུར། རིག་སྔགས་ཐམས་ཅད་ཀྱང་གྲུབ་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། བྱང་ཆུབ་སེམས་དཔའ་སེམས་དཔའ་ཆེན་པོ་ང་སྔོན་བྱང་ཆུབ་སེམས་དཔར་གྱུར་ཏེ་བྱང་ཆུབ་ཡོངས་སུ་ཚོལ་བ་ན། འཇིག་
[201a.2]རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་ཀྱི་ཕ་རོལ་གྱི་ཡང་ཆེས་ཕ་རོལ་ན། འཇིག་རྟེན་གྱི་ཁམས་བདེ་བ་ཅན་ཞེས་བྱ་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་ཅེས་བྱ་བ་ད་ལྟར་ཡང་བཞུགས་ཏེ་འཚོ་ཞིང་གཞེས་ལ་
[201a.3]ཆོས་ཀྱང་སྟོན་ཏོ། །འཁོར་དེ་ཉིད་ན་བྲམ་ཟེ་དབང་ཕྱུག་འོད་ཅེས་བྱ་བ་བྱང་ཆུབ་སེམས་དཔའི་ས་གསུམ་པ་ཐོབ་པར་གྱུར་པ་ཞིག་འདུག་པ་དེས་སྤྱན་རས་གཟིགས་དབང་ཕྱུག་གི་མ་ཞེས་བྱ་བའི་གཟུངས། རིག་སྔགས་ཀྱི་རྒྱལ་མོ་ཆེན་མོ་འདི་བྲམ་ཟེ་བརྒྱ་སྟོང་མང་པོ་དང་སེམས་
[201a.4]ཅན་བྱེ་བ་ཁྲག་ཁྲིག་ཕྲག་དུ་མ་ལ་བསྒྲགས་བཤད་བསྟན་ཏེ། དེ་དག་ཐམས་ཅད་ཀྱིས་གཟུངས་འདི་ཐོས་མ་ཐག་ཏུ་སྡིག་པ་ལྟུང་བར་བྱེད་པ་ཐམས་ཅད་ལས་རྣམ་པར་གྲོལ་བ་དང་སྐྱེ་བ་དྲན་པར་གྱུར་པ་ངས་དྲན་ནོ། །བྱང་ཆུབ་སེམས་དཔའ་ཆེན་པོ་དེ་སྨྲོས་ཤིག །
[201a.5]ཕྱི་མའི་དུས་ན་འཇིག་རྟེན་གྱི་ཁམས་ཀུན་ནས་ཉོན་མོངས་པ་ཅན་དུ་སེམས་ཅན་སྡིག་པ་བྱེད་པ་མཚམས་མེད་པ་བྱེད་པ། བྱེ་བ་ཁྲག་ཁྲིག་འབུམ་ཕྲག་དུ་མའི་སྡིག་པ་ཟད་པར་འགྱུར། ཕན་པ་དང་བདེ་བར་འགྱུར། མགོན་མེད་པ་རྣམས་ཀྱི་མགོན་དུ་འགྱུར་རོ། །
[201a.6]ངས་ཀྱང་གནང་ཞིང་རྗེས་སུ་ཡི་རང་ངོ་། །བཅོམ་ལྡན་འདས་ཀྱིས་བཀའ་སྩལ་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོས་སྤྱན་རས་གཟིགས་དབང་ཕྱུག་གི་མ་ཞེས་བྱ་བའི་གཟུངས་ཀྱི་རིག་སྔགས་ཆེན་མོའི་གསང་སྔགས་ཀྱི་གཞི་
[201a.7]འདི་དག་སྨྲས་སོ། །དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་འོད་དཔག་མེད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་
[201b]
[201b.1]ཕྱག་འཚལ་ལོ། །དེ་དག་ལ་ཕྱག་འཚལ་ནས། འཕགས་པ་སྤྱན་རས་གཟིགས་དབང་ཕྱུག་གི་ཡུམ་ཞེས་བྱ་བའི་གཟུངས། རིག་སྔགས་ཆེན་མོའི་གསང་སྔགས་ཀྱི་གཞི་འདི་དག་བརྗོད་པར་བྱའོ། །བདག་ལ་རིག་པ་འདི་གྲུབ་པར་གྱུར་ཅིག །ཏདྱ་ཐཱ། 
[201b.2]ཨི་ལི་མི་ལི། ཙི་ལི་མི་ལི། ཀུན་ཏུ་ལེ། ཀུན་ཏུ་ལེ། ཀུན་ཏུ་ལེ། སི་རེ་སི་སི་རེ། བི་སི་རེ། བི་རཱ་ཡཱ་གཽ་རི། གནྡྷ་རི་དྲཱ་མ་ཊེ། མཱ་ཏངྒི། པུཀྐཱ་སི། ཀཥྚཱ་ཡ། མཱ་ཙཎྜ་ལཱི། ཧུཊྚུ་མ་ལི་ནི། ཧཱུྃ་དྷུ་དྷུ་མ་ལི་ནི། ཙི་ལེ་མི་ལེ། གྲྀཧྞ་སཽ་མྱ་དཪྴ་ནི། ཀུ་རུ་
[201b.3]ཙནྡྲ་མུ་ཁེ། ལཱ་གྷུ་མཱ་ན་ཡྃ་ཏེ། ཨཱརྱ་དཀྵི་བྷུ་ཛེ་སརྦ་བིདྱཱ་ནཱ་མ། པྲ་སཱ་དྷ་ནེ། སརྦ་བི་དྱཱ་ནཱ་མ། ཨཱི་ཤྭ་རི་སྭཱ་ཧཱ། བཀླགས་པས་འགྲུབ་པའི་གཟུངས་འདིའི་ཆོ་ག་ནི་འདི་ཡིན་ཏེ་ཐོས་མ་ཐག་ཏུ་ལས་ཀྱི་སྒྲིབ་པ་ཐམས་ཅད་བྱང་བར་འགྱུར་རོ། །འཇིགས་པ་
[201b.4]ཐམས་ཅད་ལས་བསྲུང་ངོ་། །དུས་གསུམ་དུ་བཟླས་པ་བྱས་ན་ཞག་བདུན་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་མཐོང་བར་འགྱུར་རོ། །གཞན་དུ་མི་སེམས་པའི་ཡིད་ཀྱིས་བཟླས་པ་བྱས་ན། ཟླ་བ་གཅིག་གིས་འཕགས་པ་སྤྱན་
[201b.5]རས་གཟིགས་དབང་ཕྱུག་གི་མ་རིག་པ་ཆེན་མོ་བདག་ཉིད་སྟོན་ཏེ། འཕགས་པ་འོད་དཔག་མེད་ཀྱང་མཐོང་ངོ་། །བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པར་འགྱུར་རོ། །སྐྱེ་བ་དྲན་པ་དང་ཐོས་པ་འཛིན་པར་ཡང་འགྱུར་རོ། །གང་དང་གང་དུ་སྐྱེས་པ་དེ་
[201b.6]དང་དེར་དམ་པའི་ཆོས་དང་མི་འབྲལ་བར་འགྱུར་རོ། །ལོངས་སྤྱོད་ཆེན་པོར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དང་། བྱང་ཆུབ་སེམས་དཔའ་དེ་དག་དང་། དགེ་སློང་
[201b.7]དེ་དག་དང་། ཐམས་ཅད་དང་ལྡན་པའི་འཁོར་དེ་དག་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་སྤྱན་རས་གཟིགས་དབང་ཕྱུག་གི་ཡུམ་ཞེས་བྱ་བའི་གཟུངས་རྫོགས་སོ།། །།རྒྱ་གར་གྱི་མཁན་པོ་ཛི་ན་མི་ཏྲ་དང་། 
[202a]
[202a.1]དཱ་ན་ཤཱི་ལ་དང་། ཞུ་ཆེན་གྱི་ལོཙྪ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་སྐད་གསར་བཅད་ཀྱིས་ཀྱང་བཅོས་ཏེ་གཏན་ལ་ཕབ་པ།། {T726}༄༅། །རྒྱ་གར་སྐད་དུ། སརྦ་ཏ་ཐཱ་ག་ཏ། མཱ་ཏརྣཱི་ཏཱ་ར་
[202a.2]བི་ཤྭ་ཀརྨ་བྷ་བ་ཏནྟྲ་ནཱ་མ། བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་ཡུམ་སྒྲོལ་མ་ལས་སྣ་ཚོགས་འབྱུང་བ་ཞེས་བྱ་བའི་རྒྱུད། འཕགས་པ་འཇམ་དཔལ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་
[202a.3]དགའ་ལྡན་གྱི་གནས་ན་བཞུགས་ཏེ། བྱང་ཆུབ་སེམས་དཔའ་བྱམས་པ་དང་། འཇམ་དཔལ་ལ་སོགས་པ་དཔག་ཏུ་མེད་པ་དང་། ཀུ་རུ་ཀུལླེ་དང་། རི་ཁྲོད་ལོ་མ་ཅན་ལས་སོགས་པ་དང་། ཚངས་པ་དང་བརྒྱ་བྱིན་ལ་སོགས་པ་དཔག་ཏུ་མེད་པ་དག་གིས་
[202a.4]ལྷ་རྫས་ཀྱི་མེ་ཏོག་པདྨ་དང་། ཀུ་མུ་ད་དང་། མན་དཱ་ར་བ་ལ་སོགས་པ་ལྷ་རྫས་ཀྱི་མེ་ཏོག་དཔག་ཏུ་མེད་པ་དག་དང་། དུང་དང་། པི་བང་དང་། རྔ་དང་། རྫ་རྔ་དང་། གཽ་རྒྱུད་མངས་ལ་སོགས་པ་ལྷའི་རོལ་མོ་དཔག་ཏུ་མེད་པ་དང་ལྷའི་གདུགས་དང་། 
[202a.5]རྒྱལ་མཚན་དང་། བ་དན་ལ་སོགས་པ་དཔག་ཏུ་མེད་པ་ཐོགས་ཏེ། བཅོམ་ལྡན་འདས་ལ་གཡས་ཕྱོགས་ནས་བསྐོར་ཏེ། མཆོད་པ་སྣ་ཚོགས་ཀྱི་མཆོད་པའི་སྤྲིན་གྱིས་མཆོད་དོ། །དེ་ནས་བཅོམ་ལྡན་འདས་ཀྱིས་ཕ་རོལ་གྱི་སྡེ་རབ་ཏུ་འཇོམས་པ་རྡོ་རྗེ་ལྟ་བུ་
[202a.6]ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་སྟེ། བཞག་མ་ཐག་ཏུ་ས་ཆེན་པོ་ཡང་གཡོས། བདུད་ཀྱི་དཀྱིལ་འཁོར་ཡང་ཕམ་པར་བྱས་ཏེ། འོད་ཀྱི་སྣང་བ་ཆེན་པོ་ཡང་བཀྱེའོ། །དེ་ཡང་འདི་ལྟ་སྟེ། དཀར་པོ་དང་། དམར་པོ་དང་། སེར་པོ་དང་། ལྗང་
[202a.7]གུ་དང་། མཐིང་ག་དང་འདྲེས་པ་སྟེ་འོད་སྣ་ཚོགས་བཀྱེ་སྟེ། སྡུག་བསྔལ་དང་བཅས་པ་རྣམས་སྦྱངས་ཏེ། སངས་རྒྱས་ཐམས་ཅད་ཀྱི་ཡུམ་སྒྲོལ་མ་ཀུ་རུ་ཀུལླེའི་གཙུག་ཏུ་ནུབ་པར་གྱུར་ཏོ། །གཙུག་ཏུ་ནུབ་མ་ཐག་ཏུ་མཆོད་པའི་སྤྲིན་གྱི་ཆར་བ་ཡང་འབབ་པར་གྱུར་ཏོ། །དེ་
[202b]
[202b.1]ནས་ལྷ་མོ་དེ་དཔེར་ན་སྤྲིན་དང་བྲལ་བའི་ཉི་མའི་དཀྱིལ་འཁོར་ལྟ་བུར་གྱུར་ཏོ། །དེའི་ཚེ་བསྟོད་པའི་ཚིགས་སུ་བཅད་པ་འདིས་བསྟོད་པ། ཞིང་ཁམས་ཐམས་ཅད་ཡོངས་སུ་དག་པ་ལ། །རིན་ཆེན་མེ་ཏོག་མང་པོ་ཆར་དུ་ཕབ། །དུས་གསུམ་སངས་རྒྱས་ཐམས་ཅད་བསྐྱེད་
[202b.2]པའི་ཡུམ། །ཡུམ་གྱུར་སྒྲོལ་མ་ཁྱོད་ལ་ཕྱག་འཚལ་བསྟོད། །ཅེས་གསུངས་སོ། །དེའི་ཚེ་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པས་བླ་གོས་ཕྲག་པ་གཅིག་ཏུ་གཟར་ནས། པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ལ་
[202b.3]གསོལ་པ། བཅོམ་ལྡན་འདས་དུས་གསུམ་གྱི་སངས་རྒྱས་ཐམས་ཅད་ཟབ་པའི་ཕྱིར་ཅིའི་ཕྱིར་བསྐྱེད། གང་གིས་ན་ཡུམ་ཡིན་ཞེ་ན། བཅོམ་ལྡན་འདས་ཀྱིས་གསུངས་པ། འཇམ་དཔལ་བདེན་མོད་ཀྱི་དུས་གསུམ་གྱི་སངས་རྒྱས་ཐམས་ཅད་ཀྱང་མ་སྐྱེས་པ། མ་
[202b.4]འགགས་པ། དྲི་མ་མེད་པ། དྲི་མ་དང་བྲལ་བ་མེད་པ་འགྲིབ་པ་མེད་པ་འཕེལ་བ་མེད་པ་རང་བཞིན་གྱིས་མྱ་ངན་ལས་འདས་པའོ། །དེའི་ཕྱིར་ཆོས་ཐམས་ཅད་ཀྱི་རང་བཞིན་ནི་དེའོ། །བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པས་སྨྲས་པ། བཅོམ་
[202b.5]ལྡན་འདས་དུས་གསུམ་གྱི་སངས་རྒྱས་ནི་མ་སྐྱེས་པ། མ་འགགས་པ། དྲི་མ་མེད་པ། དྲི་མ་དང་བྲལ་བ་མེད་པ། འགྲིབ་པ་མེད་པ། འཕེལ་བ་མེད་པ་རང་བཞིན་གྱིས་མྱ་ངན་ལས་འདས་པ་དེ་ཇི་ལྟར་སྐྱེ་བར་འགྱུར། བཅོམ་ལྡན་འདས་ཀྱིས་གསུངས་པ། 
[202b.6]འཇམ་དཔལ་མྱ་ངན་ལས་འདས་པ་ཞེས་བྱ་བ་ནི་དོན་དམ་པའོ། །མྱ་ངན་ལས་འདས་པ་ཞེས་བྱ་བ་ནི་ཆོས་ཀྱི་དབྱིངས་སོ། །ཡང་དག་པའི་མཐའི་ཚིག་བླ་དགས་སོ། །སྙིང་རྗེ་ཆེན་པོའོ། །ཀུན་རྫོབ་ངོ་བོ་འཁོར་བའི་ཚིག་བླ་དགས་སོ། །དེ་ལས་འདས་པ་ནི་དུས་
[202b.7]གསུམ་གྱི་སངས་རྒྱས་བསྐྱེད་པའི་ཡུམ་མོ། །དེའི་ཕྱིར་འཁོར་བ་དང་མྱ་ངན་ལས་འདས་པའོ། །འཇམ་དཔལ་དེ་ལྟར་ན་ཡུམ་དུ་ཡིད་ལ་བྱའོ། །བཅོམ་ལྡན་འདས་ཀྱིས་གསུངས་པ། འཇམ་དཔལ་དེ་བས་ན་ཆོས་རྣམས་ཀྱི་དེ་ཁོ་ན་ཉིད་ཤེས་པས་འདི་བསྒོམ་པར་བྱའོ། །
[203a]
[203a.1]གཟུངས་སྔགས་འདི་བརྗོད་པར་བྱའོ། །ནན་ཏན་དུ་བསྒྲུབ་པར་བྱའོ། །འདིའི་ཡོན་ཏན་ཤེས་པར་བྱའོ། །འདི་མཆོད་པར་བྱའོ། །ལུང་ནོད་པར་བྱའོ། །ཐེ་ཚོམ་མེད་པར་བྱའོ། །ལས་ལ་ནན་ཏན་དུ་བྱའོ། །འདིའི་བསྔགས་པ་ཡིད་ལ་བྱའོ། །
[203a.2]ལས་སོ་སོའི་སྒོ་ནས་བསྒྲུབ་པར་བྱའོ། །དེ་སྐད་ཅེས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་བསྟན་ཏོ། །དེས་ནི་གླེང་གཞིའི་ལེའུ་བསྟན་པ་སྟེ་ལེའུ་དང་པོའོ།། །།དེ་ནས་བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་
[203a.3]ལ་གསོལ་པ། བཅོམ་ལྡན་འདས་འདི་ཇི་ལྟར་བསྒོམ་པར་བྱ། འདིལ་ཇི་ལྟར་དུ་ནན་ཏན་དུ་བྱ་ཞེས་སྨྲས་པ་དང་། བཅོམ་ལྡན་འདས་ཀྱིས་གསུངས་པ། འཇམ་དཔལ་འདི་ལྟར་ཡིད་ལ་བྱའོ། །འཇམ་དཔལ་ཆོས་ཐམས་ཅད་ནི་མ་སྐྱེས་པའོ། །ཆོས་ཐམས་ཅད་ནི་མ་འགགས་པའོ། །ཆོས་ཐམས་ཅད་
[203a.4]ནི་དྲི་མ་དང་བྲལ་བའོ། །ཆོས་ཐམས་ཅད་ནི་མྱ་ངན་ལས་འདས་ཤིང་རང་བཞིན་གྱིས་རྣམ་པར་དག་པར་བསྒོམ་པར་བྱའོ། །འཇམ་དཔལ་དེའི་ཕྱིར་སྔགས་འདི་བརྗོད་པར་བྱའོ། །ཨོྃ་སྭ་བྷ་བ་ཤུད་དྷཿསརྦ་དྷརྨཱཿསྭ་བྷཱ་བ་
[203a.5]ཤུད་དྷོ྅་ཧཾ། ཞེས་བརྗོད་པར་བྱའོ། །ཡང་བཅོམ་ལྡན་འདས་ཀྱིས་གསུངས་པ། མངལ་ལས་སྐྱེས་པ་དང་། སྒོ་ང་ལས་སྐྱེས་པ་དང་། དྲོད་གཤེར་ལས་སྐྱེས་པ་དང་། བརྫུས་ཏེ་སྐྱེ་བ་དག་ལ་བལྟས་ཏེ་བྱམས་པ་བསྒོམ་པར་བྱའོ། །སྐྱེ་བ་དང་། རྒ་བ་དང་། 
[203a.6]ན་བ་དང་། འཆི་བ་ལ་སྙིང་རྗེ་ཆེན་པོ་བསྐྱེད་པར་བྱའོ། །སྟོང་པ་ཉིད་དང་མཚན་མ་མེད་པ་དང་། སྨོན་པ་མེད་པ་དང་། རང་བཞིན་གྱིས་འདུས་མ་བྱས་པ་ལ་དགའ་བ་དང་བཏང་སྙོམས་བསྒོམ་པར་བྱའོ། །འཇམ་དཔལ་དེ་ལྟ་བས་ན། རྒྱུ་ནི་ཚད་མེད་པ་བཞིའོ་
[203a.7]དེས་བསྐྱེད་པ་ནི་བྱང་ཆུབ་ཀྱི་སེམས་སོ། །དེའི་ཕྱིར་དེ་ལ་ནན་ཏན་དུ་ཡིད་ལ་བྱའོ། །འཇམ་དཔལ་དེའི་ཕྱིར་སྔགས་འདི་བརྗོད་པར་བྱའོ། །ཨོྃ་བྷོ་དྷི་ཙིཏྟ་ཨུཏྤ་དཱ་ཡ་ཨ་ཧཾ། ཞེས་བརྗོད་པར་བྱའོ། །ཡང་བཅོམ་ལྡན་འདས་ཀྱིས་གསུངས་པ། མཆོད་པ་འདི་
[203b]
[203b.1]རྣམས་ཀྱིས་མཆོད་པར་བྱའོ། །གང་ཡང་ཕྱོགས་བཅུའི་འཇིག་རྟེན་ཁམས་བཞུགས་པའི། །སངས་རྒྱས་རྣམས་ཀྱིས་བྱིན་གྱིས་བརླབས་པ་ཡི། །ཕྱེ་མའི་ཕུར་མ་བདུག་པའི་བྱེ་བྲག་རྣམས། །རྒྱལ་བ་བསྐྱེད་པའི་ཡུམ་ལ་མཆོད་པར་བྱའོ། །གང་ཡང་ཕྱོགས་
[203b.2]བཅུའི་འཇིག་རྟེན་ཁམས་བཞུགས་པའི། །དེ་བཞིན་གཤེགས་པའི་ཡུམ་མཆོག་སངས་རྒྱས་སྤྱན། །མེ་ཏོག་སིལ་མ་ཕྲེང་བའི་བྱེ་བྲག་རྣམས། །རྒྱལ་བ་བསྐྱེད་པའི་ཡུམ་ལ་མཆོད་པར་བགྱི། །གང་ཡང་ཕྱོགས་བཅུའི་འཇིག་རྟེན་ཁམས་བཞུགས་པའི། །དེ་
[203b.3]བཞིན་གཤེགས་པའི་ཡུམ་མཆོག་རིན་པོ་ཆེ། །རིན་ཆེན་མར་མེའི་བྱེ་བྲག་ཕྲེང་བ་རྣམས། །རྒྱལ་བ་བསྐྱེད་པའི་ཡུམ་ལ་མཆོད་པར་བགྱི། །གང་ཡང་ཕྱོགས་བཅུའི་འཇིག་རྟེན་ཁམས་བཞུགས་པའི། །དེ་བཞིན་གཤེགས་པའི་ཡུམ་མཆོག་ན་བཟའ་དཀར། །དྲི་ཞིམ་
[203b.4]ཆུ་གཙང་སྤོས་ངད་ལྡང་བའི་ཆུ། །རྒྱལ་བ་བསྐྱེད་པའི་ཡུམ་ལ་མཆོད་པར་བགྱི། །གང་ཡང་ཕྱོགས་བཅུའི་འཇིག་རྟེན་ཁམས་བཞུགས་པའི། །རྒྱལ་བ་བསྐྱེད་པའི་ཡུམ་མཆོག་འཕྲིན་ལས་ལྡན། །བཟའ་དང་བཅའ་བ་ལ་སོགས་ཞལ་ཟས་རྣམས། །རྒྱལ་བ་
[203b.5]བསྐྱེད་པའི་ཡུམ་ལ་དབུལ་བར་བགྱི། །སྡུག་བསྔལ་ཐམས་ཅད་རབ་ཏུ་ཞི་མཛད་པའི། །གླུ་དང་རོལ་མོ་སིལ་སྙན་བཅས་པའི་སྒྲ། །གདུགས་དང་རྒྱལ་མཚན་བ་དན་འཕན་གདུགས་བཅས། །ཕྱོགས་བཅུ་ཀུན་ནས་སྤྲིན་བཞིན་གཏིབས་གྱུར་ཅིག །དཔག་
[203b.6]བསམ་གྱིས་ནི་ཤིང་དག་དང་། །ལྗོན་པའི་ཤིང་དང་ཤིང་དག་གིས། །དྲི་ཞིམ་ལོ་འདབ་བཅས་པའི་ཤིང་། །ཕྱོགས་བཅུ་ཀུན་ནས་གཏིབས་གྱུར་ཅིག །སྤོས་ཀྱི་དྲི་ངད་ལྡང་བའི་ཆར། །འབྲུ་དང་མེ་ཏོག་ལ་སོགས་པའི། །ཡིད་དུ་འོང་བའི་དྲི་ཞིམ་ཆར། །ངེས་
[203b.7]པར་ཀུན་ཏུ་འབབ་པར་ཤོག །འབབ་ཆུ་ལྟེང་ཀ་ལུ་མ་དང་། །མཚོ་དང་རྫིང་བུ་དག་དང་ནི། །རོ་བརྒྱ་དག་དང་ལྡན་པའི་མཚོ། །དད་པ་ལ་སོགས་བཅས་པ་ཡི། །རིན་ཆེན་ཁང་པ་ཡིད་འོང་བའི། །དྲ་བ་དྲ་བ་ཕྱེད་པ་དང་། །ཤར་ནུབ་འོད་བཅས་ཉི་ཟླ་དག་དང་ནི། །ཁང་
[204a]
[204a.1]པ་ཤིན་ཏུ་ཡིད་དུ་འོང་བ་རྣམས། །རྒྱལ་བ་བསྐྱེད་པའི་ཡུམ་ལ་མཆོད་བྱའོ། །འཇམ་དཔལ་དེའི་ཕྱིར་མཆོད་པའི་སྔགས་འདི་བརྗོད་པར་བྱའོ། །ཨོྃ་སརྦ་ཏ་ཐཱ་ག་ཏ་དྷཱུ་པེ་པཱུ་ཛ་མེ་གྷ་ས་མུ་ད་སྥར་ཎ་ས་མ་ཡེ་ཧཱུྃ། ཨོྃ་སརྦ་ཏ་ཐཱ་ག་ཏ་པུཥྤ་པཱུ་ཛ་མེ་གྷ་ས་མུ་དྲ་སྥ་
[204a.2]ར་ཎ་ས་མ་ཡེ་ཧཱུྃ། ཨོྃ་སརྦ་ཏ་ཐཱ་ག་ཏ་ཨཱ་ལོ་ཀ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། ཨོྃ་སརྦ་ཏ་ཐཱ་ག་ཏ་གན་དྷེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཨོྃ་སརྦ་ཏ་ཐཱ་ག་ཏ་ནཻ་ཝི་དྱེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཧཱུྃ། ཨོྃ་སརྦ་ཏ་ཐཱ་ག་ཏ་ཤཔྡ་པཱུ་ཛ་མེ་གྷ་ས་མུ་དྲ་སྤར་ཎ་ས་མ་ཡེ་
[204a.3]ཧཱུྃ། ཞེས་བརྗོད་པར་བྱའོ། །མཆོད་པའི་ལེའུ་སྟེ་གཉིས་པའོ།། །།དེ་ནས་ཡང་འཇམ་དཔལ་གཞོན་ནུར་གྱུར་པ་ལ་གསུངས་པ། འཇམ་དཔལ་ཡུམ་འདི་ནི་དུས་གསུམ་གྱི་སངས་རྒྱས་ཐམས་ཅད་ཀྱི་ཡུམ་མོ། །འཇམ་དཔལ་དེའི་ཕྱིར་དུས་གསུམ་གྱི་སངས་
[204a.4]རྒྱས་ཐམས་ཅད་ཀྱིས་བསྟོད་པ་འདི་འཇམ་དཔལ་ཁྱོད་ཀྱི་ཡིད་ལ་གྱིས་ཤིག །དེ་ནས་བཅོམ་ལྡན་འདས་ཀྱིས་བསྟོད་པའི་གཟུངས་སྔགས་གསུངས་པ། ན་མཿསརྦ་ཏ་ཐཱ་ག་ཏཱ་ནཱཾ། ཏདྱ་ཐཱ། ཨོྃ་ན་མཿསཱུ་ཀ་སཾ་ན་མཿ ཏཱ་རཱ་ཡཻ་ཏཱ་ར་མི་ཏ། ན་མ་སྟཱ་རེ་ཏུ་རེ་བཱི་རེཀྵ་ཎཻརྡྱུ་ཏི་ནི་བྷེ་ཀྵ་ཎེ། ཏྲཻ་
[204a.5]ལོ་ཀྱ་ནཱ་ཐཱ་བཀྟྲཱ་པྫ། བི་ཀཱ་སཏྐེ་ས་རོད་བྷ་བེ། ན་མཿཤ་ཏ་ས་ར་ཙྩནྡྲ། སཾ་པཱུརྞྞ་པ་ཊ་ལཱ་ན་ནཱེ། ཏཱ་རཱ་ས་ཧ་སྲ་ནི་ཀ་ར། པྲ་ཧ་སཏྐི་ར་ཎོ་ཛྫྭ་ལེ། ན་མཿཀ་ན་ཀ་ནཱི་ལཱཔྫ། པཱ་ཎི་པདྨ་བི་བྷཱུ་ཥི་ཏེ། དཱ་ན་བཱིརྱ་ཏ་པཿ ཤཱན་ཏི། ཏི་ཏི་ཀྵ་དྷྱཱ་ན་གོ་ཙ་རེ། ན་མ་སྟ་ཐཱ་ག་ཏོཥྞཱི་ཥ། བི་ཛ་ཡཱ་ནནྟ་ཙཱ་རི་ཎི། 
[204a.6]ཨ་ཤེ་ཥ་པཱ་ར་མི་ཏཱ་པྲཱ་པྟ། ཛི་ན་པུ་ཏྲ་ནི་སེ་བི་ཏེ། ན་མ་སྟུ་ཏྟཱ་ར་ཧཱུཾ་ཀཱ་ར། པཱུ་རི་ཏཱ་ཤཱ་དེ་གནྟ་རེ། སཔྟ་ལོ་ཀ་ཀྲ་མཱ་ཀྲཱ་ནྟི། ནིཿཤེ་ཥཱ་ཀཪྵ་ཎ་ཀྵ་མེ། ན་མཿ ཤ་ཀྲཱ་ན་ལ་བྲཧྨ། མ་རུ་དྭི་ཤྭེ་ཤྭ་རཱ་རྩྩི་ཏེ། བྷཱུ་ཏ་བེ་ཏཱ་ཌ་གན་དྷ་རྦ། གཎཻ་ཪྻཀྵ་པཱུ་ར་སྐྲི་ཏེ། ན་མ་སྟྲ་ཌི་ཏི་ཕཊ་ཀཱ་ར། 
[204a.7]པ་ར་ཡནྟྲ་པྲ་མརྡྡྷ་ནི། པྲ་ཏྱཱ་ལཱི་ཌྷ་པཱ་ད་ནྱཱ་སེ། ཤི་ཁི་ཛྭ་ལཱ་གུ་ལེ་ཀྵ་ཎེ། ན་མསྟུ་རེ་མ་ཧཱ་གྷོ་རེ། མཱ་ར་བཱི་ར་བི་ནཱ་ཤ་ནེ། བྷྲྀ་ཀུ་ཊཱི་ཀྲྀ་ཏ་བཱཀྟྲཱཔྫ། སརྦ་ཤ་ཏྲུཾ་ནི་སཱུ་ད་ནི། ན་མ་སྟྲི་རཏྣ་མུ་དྲཱཾ་ཀ །ཧྲྀ་དྱཱཾ་གུ་ལི་བི་བྷཱུ་ཥི་ཏེ། བྷཱུ་ཥི་ཏཱ་ཤེ་ཥ་དི་ཀ་ཙ་ཀྲ །ནི་ཀར་སྭ་ཀ་རཱ་ཀུ་ལེ། ན་མཿ པྲ་མུ་དི་
[204b]
[204b.1]ཏཱ་ཊོ་པ། མུ་ཀུ་ཊཱ་ཀྵི་པྟ་མཱ་ལི་ནི། ཧ་སཏྤ་ཧ་ས་ཏྟུཏྟཱ་རེ། མཱ་ར་ལོ་ཀ་བ་ཤངྐ་རི། ན་མཿ ས་མནྟ་བྷཱུ་པཱ་ལ། པཊ་ལཱ་ཀཪྵ་ཎ་ཀྵ་མེ། ཙ་ལད་བྷྀ་ཀུ་ཊི་ཧཱུྃ་ཀཱ་ར། སརྦཱ་པ་ད་བི་མོ་ཙ་ནི། ན་མཿ ཤི་ཁཎྜ་ཁཎྜེནྡུ། མུ་ཀུ་ཊཱ་བྷ་ར་ཎོ་ཛྫྭ་ལེ། ཨ་མི་ཏཱ་བྷ་ཛ་ཊཱ་བྷཱ་ར། བྷཱ་སྭ་རེ་ཀིར་ཎོ་དྷྲུ་
[204b.2]བེ། ན་མཿ ཀལྤཱ་ནྟ་ཧུ་ཏ་བྷུག །ཛྭཱ་ལཱ་མཱ་ལཱནྟ་རསྠི་ཏེ། ཨཱ་ལཱི་ཌྷ་མུ་དི་ཏཱ་བན་དྷ། རི་པུ་ཙ་ཀྲ་བི་ནཱ་ས་ནི། ན་མཿ ཀ་ར་ཏ་ལཱ་གྷཱ་ཏ། ཙ་ར་ཎཱ་ཧ་ཏ་བྷཱུ་ཏ་ལེ། བྷྲྀ་ཀུ་ཊཱི་ཀྲྀ་ཏ་ཧཱུྃ་ཀཱ་ར། སཔྟ་པཱ་ཏཱ་ལ་བྷེ་དི་ནི། ན་མཿ ཤི་བེ་ཤུ་བྷེ་ཤཱནྟེ། ཤཱནྟ་ནི་རྦཱ་ཎ་གོ་ཙ་རེ་སྭཱ་ཧཱ་
[204b.3]པྲ་ཎ་བ་སཾ་ཡུཀྟེ། མ་ཧཱ་པཱ་པ་ཀ་ནཱ་ས་ནི། ན་མཿ པྲ་མུ་དི་ཏཱ་བན་དྷ། རི་པུ་གཱ་ཏྲ་པྲ་བྷེ་དི་ནི། ད་ཤཱ་ཀྵ་ར་པ་ད་ནྱཱ་སེ། བི་དྫཱ་ཧཱུྃ་ཀཱ་ར་དཱི་པི་ཏེ། ན་མ་སྟུ་རེ་པཱ་ད་གྷཱ་ཏ། ཧཱུྃ་ཀཱ་རཱ་ཀཱ་ར་བཱི་ཛི་ཏེ། མེ་རུ་མནྡ་ར་ཀཻ་ལཱ་ས། བྷུ་བ་ན་ཏྲ་ཡ་ཙཱ་ལི་ནི། ན་མཿ སུ་ར་ས་རཱ་ཀཱ་ར། ཧ་རི་
[204b.4]ཎཱངྐ་ཀ་ར་སྠི་ཏེ། ཧཱ་ར་དྭི་རུཀྟ་སྥུ་ཊཱ་ར། ཨ་ཤེ་ཥ་བི་ཥ་ནཱ་ས་ནི། ན་མཿ སུ་ར་ག་ཎཱ་དྷྱ་ཀྵ། སུ་ར་ཀིནྣ་ར་སེ་བི་ཏེ། ཨཱ་བཾ་དྷ་མུ་དི་ཏཱ་བྷོ་ག །ཀ་ལ་དུཿསྭཔྣ་ནཱ་ས་ནི། ན་མཤྩནྡཱ་རྐ་སཾ་པཱུརྞ། ན་ཡ་ན་དྱུ་ཏི་བྷཱ་སྭ་རེ། ཧ་ར་དྭི་རུཀྟ་ཏུཏྟཱ་རེ། བི་ཥ་མ་ཛྭ་ར་ནཱ་ས་ནི། ན་མ་སྟྲི་ཏ་ཏྭ་བི་
[204b.5]ནྱཱ་ས། ཤི་བཤ་ཀྟི་སམ་ནྭི་ཏེ། གྲ་ཧ་བེ་ཏཱ་ལ་ཡཀྵཽ་ག་ཎ། ནཱ་ཤ་ནཱི་པྲ་བ་རེ་ཏུ་རེ། མནྟ་མཱུ་ལ་མི་དཾ་སྟོ་ཏྲཾ། ན་མ་སྐཱ་རཻ་ཀ་བིཾ་ཤ་ཀཾ །ཡཿ པ་ཐཏྤྲ་སནྣ་དྷཱི་ནཱཾ། །དེ་བྱཾ་བྷཀྟི་ས་མ་ནྭི་ཏཿ། ཤ་ཡམྦཱ་པྲཱ་ཏ་རུཏྠཱ་ཡཿ། སྨ་རེཏྶ་རྦཱ་བྷ་ཡ་པྲ་དཾ། སརྦ་པཱ་པ་པྲ་ཤ་མ་ནཾ། སརྦ་དུ་རྒ་ཏི་ནཱ་ཤ་
[204b.6]ནཾ། ཨ་བྷི་ཥིཀྟོ་བྷ་བེ་ཏྟུརྞྞཾ། སཔྟ་བྷི་རྫི་ན་ཀོ་ཊི་བྷིཿ། ཨ་སྨིན་མ་ཧཏྟྭ་མཱ་ས་དྱ། སོ྅་ནྟེ་བཽདྡྷ་བ་དཾ་བྲ་ཛེ་ཏ། བི་ཥནྟ་སྱ་མ་ཧཱ་གྷ་རཾ། སྠ་བ་རཾ་བཱ་ཐ་ཛཾ་ག་མཾ། སྨར་ཎཱཏྤྲ་ལ་ཡཾ་ཡཱ་ཏི། ཁཱ་དི་ཏཾ་པཱི་ཏ་མེ་བ་བཱ། གྲ་ཧ་ཛྭ་ར་བི་ཥཱརྟྟཱ་ནཱཾ། པར་མཱརྟྟི་བི་ནཱ་ཤ་ནཱཾ། ཨ་ནྱེཥཱཾ་ཙཻ་བས་ཏྭཱ་ནཱཾ། དྭི་སྟི་
[204b.7]སཔྟཱ་བྷི་བརྟྟཱི་ནཱཾ། པུ་ཏྲ་ཀཱ་མོ་ལ་བྷེ་ཏྤུ་ཏྲཾ། དྷ་ན་ཀཱ་མོ་ལ་བྷེད་དྷ་ནཾ། སརྦ་ཀཱ་མཱ་ན་བཱཔྣོ་ཏི་ན་བྷི་གྷྣིཿ པྲ་ཏི་ཧ་ནྱ་ཏེ། ཏཱ་རཱ་བྷ་ག་བ་ཏཱི་ཡཾ་སཱུ་ཏྲཾ། སམྱཀ་སཾ་བུདྡྷ་བྷ་ཥི་ཏཾ། སརྦ་ཀ་ར། ས་མ་ཡཱ་ཨུ་ལ་ཀར་ཡེ། བུདྡྷ་ནི་ཙ། དྷརྨ་ཎི་ཙ། སཾ་གྷ་ནི་ཙ་ཏཱ་ར་ཡེ་སྭཱ་ཧཱ། འཇམ་དཔལ་གཟུངས་འདི་ནི་དུས་
[205a]
[205a.1]གསུམ་གྱི་སངས་རྒྱས་ཐམས་ཅད་ཀྱིས་བྱིན་གྱིས་བརླབས་ཤིང་། དུས་གསུམ་གྱི་སངས་རྒྱས་ཐམས་ཅད་སྐྱེད་པའི་ཡུམ་སྒྲོལ་མ་ལམ་རུངས་པ་འཇོམས་པའི་སྒོ་ནས་བསྟོད་པ་སྟེ། ཕན་ཡོན་ནི་བསམ་གྱིས་མི་ཁྱབ་པའོ། །འཇམ་དཔལ་དེའི་ཕྱིར་བརྗོད་པར་བྱའོ། །
[205a.2]གཟུངས་འདི་བརྗོད་པའི་གང་ཟག་ནི་སེམས་ཅན་དམྱལ་བ་དང་། ཡི་དགས་དང་དུད་འགྲོ་ལ་སོགས་པའི་གནས་སུ་ནམ་ཡང་སྐྱེ་བར་མི་འགྱུར་རོ། །ཡུལ་མཐའ་འཁོབ་དང་ཀླ་ཀློ་དང་། དབང་པོ་མ་ཚང་པ་ལ་སོགས་པར་ནམ་ཡང་སྐྱེ་བར་མི་འགྱུར་རོ། །རིམས་དང་། འབྲུམ་བུ་
[205a.3]དང་། ནད་འགོ་བ་ལ་སོགས་པའི་ནད་ཀྱི་འཇིགས་པ་ཐམས་ཅད་ལས་གྲོལ་ཞིང་ནད་ཀྱི་འཇིགས་པ་མི་འབྱུང་ངོ་། །འཇིགས་པ་ཆེན་པོ་བརྒྱད་ལ་སོགས་པ་ལས་གྲོལ་བར་འགྱུར་རོ། །འཇམ་དཔལ་དུས་གསུམ་གྱི་སངས་རྒྱས་ཐམས་ཅད་ཀྱི་བསྟོད་པ་འདི་འཛིན་པའི་གང་ཟག་དེ་
[205a.4]ནི། དུས་གསུམ་གྱི་སངས་རྒྱས་ཐམས་ཅད་ལ་མཆོད་པ་བྱས་པར་འགྱུར་རོ། །འདི་འཛིན་པའི་གང་ཟག་དེ་ནི་མཚམས་མེད་པ་ལ་སོགས་པའི་སྡིག་པ་མ་ལུས་པར་བྱང་བར་འགྱུར་རོ། །སངས་རྒྱས་ཐམས་ཅད་མཐོང་བར་འགྱུར་རོ། །དུས་མ་ཡིན་པར་འཆི་བ་མི་འབྱུང་
[205a.5]ཞིང་། ནམ་འཆི་བའི་དུས་ཀྱི་ཚེ། དུས་གསུམ་གྱི་སངས་རྒྱས་ཐམས་ཅད་སྐྱེད་པའི་ཡུམ་སྒྲོལ་མ་མཐོང་བར་འགྱུར་རོ། །འདི་འཛིན་པའི་གང་ཟག་དེ་ནི་ཡིད་ལ་ཅི་བསམས་པ་ཐམས་ཅད་འགྲུབ་པར་འགྱུར་རོ། །གཟུགས་ཕུན་སུམ་ཚོགས་པ་དང་། ཁ་དོག་ཕུན་
[205a.6]སུམ་ཚོགས་པ་ལ་སོགས་པ་ཕུན་སུམ་ཚོགས་པ་ཐམས་ཅད་འཐོབ་པར་འགྱུར་རོ། །རྨི་ལམ་ངན་པ་དང་། ལྟས་ངན་པ་དང་། མི་མ་ཡིན་པའི་པར་དུ་གཅོད་པ་ཐམས་ཅད་ཞི་བར་འགྱུར་རོ། །དུས་གསུམ་གྱི་བདེན་པ་ཡང་མཐོང་བར་འགྱུར་རོ། །ཡུམ་སྒྲོལ་མའི་
[205a.7]སྐུ་དངོས་སུ་མཐོང་བར་འགྱུར་རོ། །ན་མཿསརྦ་ཏ་ཐཱ་ག་ཏ་སཾམྱཀ་སཾ་བུདྡྷ་ཡ་ཏྲེ་ཡ་ཏེ་ཏཱ་ར་ཏེ་ཏུ་ཏཱ་ར། ཞེས་བརྗོད་པར་བྱའོ། །བསྟོད་པའི་ལེའུ་སྟེ་གསུམ་པའོ།། །།དེ་ནས་བྱང་ཆུབ་སེམས་དཔའ་འཇམ་དཔལ་གཞོན་ནུས་བཅོམ་ལྡན་འདས་ལ་གསོལ་པ། 
[205b]
[205b.1]གཟུངས་སྔགས་འདི་གང་ལ་བརྟེན་ནས་ཡིད་ལ་ནན་ཏན་དུ་བྱ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སྡུག་བསྔལ་ལས་གྲོལ་བར་འདོད་ཅིང་ཟབ་མོའི་དོན་ལ་མོས་པས་ནན་ཏན་དུ་བྱའོ། །དེ་ནས་ཏྃ་ལས་བྱུང་བའི་འོད་ཟེར་ལས་སྟེང་འོག་ཐམས་ཅད་
[205b.2]དུ་རྡོ་རྗེར་གྱུར་ཏེ། འཇམ་དཔལ་སྔགས་འདི་བརྗོད་པར་བྱའོ། །ཨོྃ་བཛྲ་ཛྭ་ལ་བཛྲ་ཏ་ན་ཧཱུྃ་ཕཊ། ཞེས་བརྗོད་པར་བྱའོ། །དེ་ནས་ཏྃ་ལས་བྱུང་བའི་ཡི་གེ་ཨེ་དཀར་པོ་བསྒོམ་པར་བྱའོ། །དེའི་སྟེང་དུ་བྃ་སྔོན་པོ་བསྒོམ་པར་བྱའོ། །དེའི་སྟེང་དུ་ལྃ་སེར་པོ་བསྒོམ་
[205b.3]པར་བྱའོ། །དེའི་སྟེང་དུ་ཡྃ་ལྗང་གུ་བསྒོམ་པར་བྱའོ། །དེའི་སྟེང་དུ་རྃ་དམར་པོ་བསྒོམ་པར་བྱའོ། །དེ་རྣམས་ཀྱིས་འོད་ཟེར་འཕྲོ་བ་དང་བསྡུ་བ་བྱ་སྟེ། ཨོྃ་དྷརྨ་དྷཱ་ཏུ་བི་ཤུད་དྷ་ཧཱུྃ། ཨོྃ་ཨཾ་དྷཱ་ཏུ་བི་ཤུད་དྷ་ཧཱུྃ། ཨོྃ་ས་མནྟ་བི་ཤུད་དྷ་ཧཱུྃ། ཨོྃ་པྲཀྵ་ཀི་ཤུད་དྷ་ཧཱུྃ། 
[205b.4]ཨོྃ་ཀྵ་ཏ་བུ་ཐཱ་ན་བི་ཤུད་དྷ་ཧཱུྃ། ཨོྃ་ན་མཿསརྦ་ཏ་ཐཱ་ག་ཏ་མཎྜ་ལ་ས་མནྟ་པི་ཤུད་དྷ་ཧཱུྃ། འཇམ་དཔལ་དེ་ལྟར་སྔགས་དེ་བརྗོད་པས་དཀྱིལ་འཁོར་གྱི་ཁང་པ་བསྐྱེད་པར་བྱ་སྟེ། པདྨ་འདབ་མ་བཞི་པ་ཁ་དོག་སྣ་ཚོགས་པ་ལ་རྡོ་རྗེ་རབས་བསྐོར་བ་གྲུ་ཚད་བཞི་དང་ལྡན་པ་གྲུ་
[205b.5]བཞིར་འདུག་ཅིང་སྒོ་བཞིར་ཀ་བ་བརྒྱད་དང་ལྡན་པ། དྲ་བ་དང་དྲ་བ་ཕྱེད་པ་དང་རིན་པོ་ཆེའི་ཆུན་འཕྱང་དང་ཏྭ་ར་ནི་ལ་སོགས་པས་མཛེས་པའོ། །དེ་ལྟར་དཀྱིལ་འཁོར་གྱི་ཁང་པ་དེ་འདྲ་བ་བསྐྱེད་དེ། དབུས་ཀྱི་ཟེ་འབྲུ་ལ་ནི་ཟླ་བ་དང་པདྨའི་སྟེང་དུ་ཏྃ་ལྗང་གུ་ལས་བྱུང་བའི་ཨུཏྤ་ལ་
[205b.6]ཏྃ་དང་བཅས་པས། འཇིག་རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་ཚོགས་པས་འཇིག་རྟེན་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་། ཆུ་ཟླ་དང་གཟུགས་བརྙན་ལྟ་བུར་མཐོང་ངོ་། །དེའི་ཨུཏྤ་ལ་ལས་བྱུང་བའི་སྒྲོལ་མའི་སྐུ་ལྗང་གུ་ཞལ་གཅིག་ཕྱག་
[205b.7]གཉིས་པ་ཕྱག་གཡས་པ་མཆོད་སྦྱིན། གཡོན་པ་སྡོང་བུ་དང་བཅས་པའི་ཨུཏྤ་ལ་འཛིན་པ། མཛེས་པའི་སྐུ་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་། རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་མ་ལང་ཚོ་ལ་བབ་པ་ཞལ་འཛུམ་བག་དང་བཅས་པ། མཉམ་
[206a]
[206a.1]པའི་སྐྱིལ་མོ་ཀྲུང་དང་བཅས་པས་ཟླ་བ་དང་པདྨའི་སྟེང་དུ་བཞུགས་པའོ། །ཤར་དུ་ཟླ་བ་དང་པདྨའི་སྟེང་དུ་ཏྃ་ལས་བསྐྱེད་པའི་ཨུཏྤ་ལ་མཐིང་ག་ས་བོན་དང་བཅས་པ་ལས། འཇིག་རྟེན་གྱི་ཁམས་ཐམས་ཅད་དུ་ཁྱབ་སྟེ་འོད་ཁ་དོག་སྣ་ཚོགས་པས་འཇིག་རྟེན་གྱི་
[206a.2]ཁམས་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་། ཆུ་ཟླ་དང་གཟུགས་བརྙན་ལྟ་བུར་མཐོང་ངོ་། །དེའི་ཨུཏྤ་ལ་ལས་བྱུང་བའི་སྒྲོལ་མ་མཐིང་ག་ཕྱག་གཉིས་པ་ཕྱག་གཡས་ཀྱིས་ཏྲི་ཤཱུ་ལ་འཛིན་པ། ཕྱག་གཡོན་ན་སྡོང་བུ་དང་བཅས་པའི་ཨུཏྤ་ལ་
[206a.3]འཛིན་པ་མཛེས་པའི་སྐུ་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་རྣམ་པ་སྣ་ཚོགས་པས་བརྒྱན་པ། གཞོན་ནུ་ལང་ཚོ་ལ་བབ་པ་ཞལ་འཛུམ་བག་དང་བཅས་པ། མཉམ་པའི་སྐྱིལ་མོ་ཀྲུང་དང་བཅས་པས་ཟླ་བ་དང་པདྨའི་སྟེང་ན་བཞུགས་པའོ། །ལྷོ་རུ་ཟླ་བ་དང་
[206a.4]པདྨའི་སྟེང་དུ་རེ་ལས་བསྐྱེད་པའི་ཨུཏྤ་ལ་སེར་པོ་ས་བོན་དང་བཅས་པ་ལས་འཇིག་རྟེན་གྱི་ཁམས་ཐམས་ཅད་དུ་ཁྱབ་སྟེ། འོད་ཁ་དོག་སྣ་ཚོགས་པས་འཇིག་རྟེན་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་ཆུ་ཟླ་དང་གཟུགས་བརྙན་ལྟ་བུར་མཐོང་ངོ་། །
[206a.5]དེའི་ཨུཏྤ་ལ་ལས་བྱུང་བའི་སྒྲོལ་མ་སྐུ་མདོག་གསེར་བསྲེགས་པ་ལྟ་བུ་ཕྱག་གཉིས་པ། ཕྱག་གཡས་ན་རལ་གྲི་འཛིན་པ་གཡོན་ན་སྡོང་བུ་དང་བཅས་པའི་ཨུཏྤ་ལ་འཛིན་པ། མཛེས་པའི་སྐུ་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་སྣ་ཚོགས་ཀྱིས་བརྒྱན་
[206a.6]པ། གཞོན་ནུ་ལང་ཚོ་ལ་བབ་པ་ཞལ་འཛུམ་བག་དང་བཅས་པ་མཉམ་པའི་སྐྱིལ་མོ་ཀྲུང་དང་བཅས་པས་ཟླ་བ་དང་པདྨའི་སྟེང་དུ་བཞུགས་པའོ། །ནུབ་ཏུ་ཟླ་བ་དང་པདྨའི་སྟེང་དུ་ཏུ་ལས་བྱུང་བའི་ཨུཏྤ་ལ་དམར་པོ་ས་བོན་དང་བཅས་པ་ལས། འཇིག་རྟེན་གྱི་ཁམས་ཐམས་ཅད་དུ་
[206a.7]ཁྱབ་སྟེ། འོད་ཁ་དོག་སྣ་ཚོགས་པས་འཇིག་རྟེན་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་། ཆུ་ཟླ་དང་གཟུགས་བརྙན་ལྟ་བུར་མཐོང་ངོ་། །དེའི་ཨུཏྤལ་ལས་བྱུང་བའི་སྒྲོལ་མ་དམར་མོ་ཕྱག་གཉིས་པ་ཕྱག་གཡས་པ་ན་འཁོར་ལོ་འཛིན་པ། གཡོན་པ་ན་
[206b]
[206b.1]སྡོང་བུ་དང་བཅས་པའི་ཨུཏྤ་ལ་འཛིན་པ། མཛེས་པའི་སྐུ་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་སྣ་ཚོགས་ཀྱིས་བརྒྱན་པ་གཞོན་ནུ་ལང་ཚོ་ལ་བབ་པ་ཞལ་འཛུམ་བག་དང་བཅས་པ། མཉམ་པའི་སྐྱིལ་མོ་ཀྲུང་དང་བཅས་པས་ཟླ་བ་དང་པདྨའི་སྟེང་ན་བཞུགས་
[206b.2]པའོ། །བྱང་དུ་ཟླ་བ་དང་པདྨའི་སྟེང་དུ་ཏཱཾ་ལས་བྱུང་པའི་ཨུཏྤལ་ལྗང་གུ་ས་བོན་དང་བཅས་པ་ལས་འཇིག་རྟེན་གྱི་ཁམས་ཐམས་ཅད་དུ་ཁྱབ་སྟེ། འོད་ཁ་དོག་སྣ་ཚོགས་པས་འཇིག་རྟེན་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་། ཆུ་ཟླ་དང་གཟུགས་
[206b.3]བརྙན་ལྟ་བུར་མཐོང་ངོ་། །དེའི་ཨུཏྤ་ལ་ལས་བྱུང་བའི་སྒྲོལ་མ་ལྗང་གུ་ཕྱག་གཉིས་མ་ཕྱག་གཡས་ན་གདུགས་འཛིན་པ་གཡོན་ན་སྡོང་བུ་དང་བཅས་པའི་ཨུཏྤ་ལ་འཛིན་པ་མཛེས་པའི་སྐུ་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་རྣམ་པ་སྣ་ཚོགས་པས་བརྒྱན་
[206b.4]པ་གཞོན་ནུ་ལང་ཚོ་ལ་བབ་པ་ཞལ་འཛུམ་བག་དང་བཅས་པ་མཉམ་པའི་སྐྱིལ་མོ་ཀྲུང་དང་བཅས་པས་གདན་ཟླ་བ་དང་པདྨའི་སྟེང་དུ་བཞུགས་པའོ། །ཤར་གྱི་སྒོར་ཟླ་བ་དང་པདྨའི་སྟེང་དུ་ཏཱྃ་ལས་བྱུང་པའི་ཨུཏྤ་ལ་ས་བོན་དང་བཅས་པས་འཇིག་རྟེན་གྱི་ཁམས་ཐམས་ཅད་དུ་འོད་
[206b.5]ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་། ཆུ་ཟླ་དང་གཟུགས་བརྙན་ལྟ་བུར་མཐོང་ངོ་། །དེའི་ཨུཏྤ་ལ་ལས་བྱུང་བའི་སྒྲོལ་མ་ལྕགས་ཀྱུ་མ་སྐུ་མདོག་དཀར་མོ་ཕྱག་གཉིས་ལྕགས་ཀྱུ་འཛིན་པ་ཁྲོས་པའི་སྐུ་
[206b.6]རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་རྣམ་པ་སྣ་ཚོགས་པས་བརྒྱན་པ་གཞོན་ནུ་ལང་ཚོ་ལ་བབ་པ་ཅུང་ཞིག་ཁྲོས་པའི་ཞལ་དང་བཅས་པ་ཞབས་བརྐྱང་བསྐུམ་དུ་ཟླ་བ་དང་པདྨའི་སྟེང་ན་བཞུགས་པའོ། །ལྷོའི་སྒོར་པདྨ་དང་ཟླ་བའི་སྟེང་དུ་རེ་ལས་བྱུང་བའི་ཨུཏྤ་ལ་
[206b.7]ས་བོན་དང་བཅས་པས་འཇིག་རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་། ཆུ་ཟླ་དང་གཟུགས་བརྙན་ལྟ་བུར་མཐོང་ངོ་། །དེའི་ཨུཏྤལ་ལས་བྱུང་བའི་སྒྲོལ་མ་ཞགས་པ་མ་
[207a]
[207a.1]སྐུ་མདོག་སེར་མོ་ཞལ་གཅིག་ཕྱག་གཉིས་པ་ཞགས་པ་འཛིན་པ། ཁྲོས་པའི་སྐུ་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་རྣམ་པ་སྣ་ཚོགས་པས་བརྒྱན་པ་གཞོན་ནུ་ལང་ཚོ་ལ་བབ་པ་ཅུང་ཞིག་ཁྲོས་པའི་ཞལ་དང་བཅས་པ། ཞབས་བརྐྱང་བསྐུམ་དུ་
[207a.2]ཟླ་བ་དང་པདྨའི་སྟེང་ན་བཞུགས་པའོ། །ནུབ་ཀྱི་སྒོར་ཟླ་བ་དང་པདྨའི་སྟེང་དུ་ཏུ་ལས་སྐྱེད་པའི་ཨུཏྤ་ལ་ས་བོན་དང་བཅས་པས་འཇིག་རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་ཆུ་ཟླ་དང་
[207a.3]གཟུགས་བརྙན་ལྟ་བུར་མཐོང་ངོ་། །དེའི་ཨུཏྤ་ལ་ལས་བྱུང་བའི་སྒྲོལ་མ་ལྕགས་སྒྲོག་མ་སྐུ་མདོག་དམར་མོ་ཕྱག་གཉིས་ལྕགས་སྒྲོག་འཛིན་པ་ཁྲོས་པའི་སྐུར་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་རྣམ་པ་སྣ་ཚོགས་པས་བརྒྱན་པ་གཞོན་ནུ་ལང་ཚོ་ལ་བབ་པ་ཁྲོས་པའི་ཞལ་དང་བཅས་
[207a.4]པ་ཞབས་བརྐྱང་བསྐུམ་དུ་ཟླ་བ་དང་པདྨའི་གདན་ལ་བཞུགས་པའོ། །བྱང་གི་སྒོར་ཟླ་བ་དང་པདྨའི་སྟེང་དུ་རེ་ལས་བྱུང་བའི་ཨུཏྤ་ལ་ས་བོན་དང་བཅས་པས་འཇིག་རྟེན་གྱི་ཁམས་ཐམས་ཅད་དུ་འོད་ཁ་དོག་སྣ་ཚོགས་པས་འཇིག་རྟེན་གྱི་ཁམས་ཐམས་ཅད་སྤྲུལ་པ་ལྟ་བུ་དང་སྒྱུ་མ་
[207a.5]དང་འཇའ་ཚོན་དང་སྨིན་རྒྱུ་དང་། ཆུ་ཟླ་དང་གཟུགས་བརྙན་ལྟ་བུར་མཐོང་ངོ་། །དེའི་ཨུཏྤ་ལ་ལས་བྱུང་བའི་སྒྲོལ་མ་དྲིལ་བུ་མ་སྐུ་མདོག་ལྗོང་སྔོན་མ་ཕྱག་གཉིས་ན་དྲིལ་བུ་འཛིན་ཅིང་ཁྲོས་པ་སྐུ་ལ་རིན་པོ་ཆེའི་དོ་ཤལ་དང་སྙན་ཆ་དང་དཔུང་རྒྱན་དང་རྒྱན་རྣམ་པ་སྣ་ཚོགས་པས་
[207a.6]བརྒྱན་པ་གཞོན་ནུ་ལང་ཚོལ་བབ་པ། ཁྲོས་པའི་ཞལ་དང་བཅས་པ་ཞབས་བརྐྱང་བསྐུམ་དུ་པདྨ་དང་ཟླ་བའི་སྟེང་ན་བཞུགས་པའོ། །འཇམ་དཔལ་དེ་ལྟར་ལྷའི་འཁོར་ལོ་བསྒོམ་པར་བྱའོ། །འཇམ་དཔལ་གྱིས་གསོལ་པ། བཅོམ་ལྡན་འདས་སྤྲུལ་པ་ལ་སོགས་པ་རྣམས་
[207a.7]ནི་ཇི་ལྟ་བུ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་འགྲོ་བ་དྲུག་པོ་རྣམས་ནི་ཉོན་མོངས་པ་དང་བཅས་པའི་ཁམས་སོ། །དེ་ལྟ་བས་ན་སྤྲུལ་པ་ལྟ་བུ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་ཆུ་ཟླ་དང་གཟུགས་བརྙན་ལྟ་བུར་རིག་པར་བྱའོ། །ལྷའི་ལེའུ་སྟེ་བཞི་པའོ།། །།
[207b]
[207b.1]དེ་ནས་འཇམ་དཔལ་གྱིས་ཞུས་པ། བཅོམ་ལྡན་འདས་ལྷ་དེ་ལྷས་ཇི་ལྟར་བྱིན་གྱིས་བརླབ་པར་བྱ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་སྤྲུལ་པ་ལྟ་བུ་དང་སྒྱུ་མ་ལྟ་བུ་དང་འཇའ་ཚོན་ལྟ་བུ་དང་སྨིག་རྒྱུ་ལྟ་བུ་དང་ཆུ་ཟླ་ལྟ་བུ་དང་གཟུགས་བརྙན་ལྟ་བུས་སོ། །
[207b.2]འཇམ་དཔལ་གྱིས་སྨྲས་པ། བཅོམ་ལྡན་འདས་སྤྲུལ་པ་ཞེས་བྱ་བ་ཇི་ལྟ་བུ། བཅོམ་ལྡན་འདས་ཀྱིས་བཀའ་སྩལ་པ། སྤྲུལ་པ་ཞེས་བྱ་བ་ནི་ཡང་དག་པ་མ་ཡིན་ཞིང་གཉིས་ཀ་འཁྲུལ་པའོ། །སྒྱུ་མ་ནི་གཞན་འཁྲུལ་པའོ། །འཇའ་ཚོན་ནི་སྟོང་པའོ། །སྨིག་རྒྱུ་
[207b.3]ནི་ཡུལ་འཁྲུལ་ཅིང་སྟོད་པའོ། །ཆུ་ཟླ་ནི་རྒྱུ་འབྲས་སོ། །གཟུགས་བརྙན་ནི་དྲི་ཟའི་གྲོང་ཁྱེར་ཏེ། འཇམ་དཔལ་འཁྲུལ་པ་ནི་དེ་བཞིན་ཏེ་ཉོན་མོངས་པ་དང་བཅས་པའི་ཁམས་ཀྱང་དེ་བཞིན་ནོ། །འཇམ་དཔལ་དེ་ལྟ་བས་ན་ལྷས་ལྷ་ལ་བྱིན་གྱིས་རློབ་པ་ཡང་འདྲའོ། །འཇམ་
[207b.4]དཔལ་སྤྲུལ་པ་དང་སྒྱུ་མ་དང་འཇའ་ཚོན་དང་སྨིག་རྒྱུ་དང་ཆུ་ཟླ་དང་གཟུགས་བརྙན་ནི་ཐོགས་པ་མེད་ཅིང་ཐོགས་པ་དང་བྲལ་བའོ། །ཐ་དད་པ་མེད་ཅིང་ཐ་དད་པ་དང་བྲལ་བའོ། །འཇམ་དཔལ་དེའི་ཕྱིར་དེའི་རང་བཞིན་དེ་དང་འདྲ་བར་ཡིད་ལ་གྱིས་ཤིག །དེ་ནས་བཅོམ་
[207b.5]ལྡན་འདས་ཀྱིས་བྱིན་གྱིས་བརླབ་པ་མཛད་པ་ནི། ལག་པ་ཐལ་མོ་ཁོང་སྟོང་དུ་སྦྱར་ཏེ། གུང་མོ་གཉིས་བརྐྱང་སྟེ་རྩེ་སྦྱར་ནས། མཛུབ་མོ་གཉིས་དང་སྲིན་ལག་གཉིས་གུང་མོ་ལ་རེག་སྟེ་ཟུར་བཅག་ནས་མཐེའུ་ཆུངདང་མཐེ་བོ་རྩེ་སྤྲད་ནས་ནང་སྦྱར་བ་ནི་རྡོ་རྗེའི་ཕྱག་རྒྱའོ། །
[207b.6]དེའི་སྔགས་ནི་ཨོྃ་སརྦ་ཏ་ཐ་ག་ཏ་ཨ་ཏཾ་ཨ་ཧཾ་བཛྲ་སྟ་ན་སརྦ་ཏ་ཐཱ་ག་ཏ་བཛྲ་སྟ་ན་ཧཱུྃ་ཞེས་བརྗོད་པར་བྱའོ། །དེ་ནས་ཡང་བཅོམ་ལྡན་འདས་ཀྱིས་དབང་བསྐུར་བར་མཛད་པ་ནི། ལག་པ་ཐལ་མོ་སྦྱར་ཏེ་མཐེའུ་ཆུང་དང་སྲིན་ལག་གཉིས་ཕྱིར་བཀན་ཏེ། གུང་མོ་རྩེ་སྤྲད་དེ་མཐེ་བོས་
[207b.7]མཛུབ་མོ་གཉིས་མནན་པ་ནི་རིན་པོ་ཆེའི་ཕྱག་རྒྱ་སྟེ་མགོ་བོའི་སྟེང་དུ་བཞག་ནས་སྔགས་བརྗོད་པ་ནི། ཨོྃ་སརྦ་ཏ་ཐཱ་ག་ཏ་ཙིནྟཱ་མ་ཎི་ཛྭ་ལ་ནི་སརྦ་ཏ་ཐཱ་ག་ཏ་ཨ་ཧཾ་ཤུད་དྷ་པ་རི་ཤུད་དྷཱ་ཡ་སྭཱ་ཧཱ། ཞེས་བྱ་བའི་སྔགས་འདིས་ཕྱོགས་བཅུའི་སངས་རྒྱས་ཐམས་ཅད་ཀྱིས་དབང་བསྐུར་ཞིང་
[208a]
[208a.1]བྱིན་གྱིས་བརླབས་པའོ། །དེ་ནས་བཅོམ་ལྡན་འདས་ཀྱིས་ཐུགས་ཀྱི་རིགས་ཐམས་ཅད་ཀྱི་དམ་ཚིག་གི་ཕྱག་རྒྱ་ནི་ལག་པཱ་གཉིས་ཐལ་མོ་སྦྱར་ཏེ་སོར་མོ་རྣམས་ཕན་ཚུན་དུ་སོ་སོར་བསྣོལ་གུང་མོ་བསྒྲེང་སྟེ། མཐེ་བོང་དང་མཐེའུ་ཆུང་ཡང་གཤིབས་
[208a.2]ཏེ་བསྒྲེང་བ་ནི་དམ་ཚིག་གི་ཕྱག་རྒྱ་སྟེ་སྔགས་ནི་ཨོཾ་སརྦ་ཏ་ཐཱ་ག་ཏ་བཛྲ་ས་མ་ཡ་ཧཱུྃ་ཞེས་བརྗོད་པར་བྱའོ། །དབང་བསྐུར་བའི་ལེའུ་སྟེ་ལྔ་པའོ།། །།དེ་ནས་བྱང་ཆུབ་སེམས་དཔའ་འཇམ་དཔལ་གཞོན་ནུས་གསོལ་པ། ཟླ་བ་ཉི་མའི་སྐུ་འདྲ་བའི། །ལྗང་གུའི་
[208a.3]མདོག་ཅན་འགྱིང་བག་ཅན། །པདྨ་ཟླ་བའི་སྟེང་ན་བཞུགས། །སངས་རྒྱས་ཐམས་ཅད་སྐྱེད་པའི་ཡུམ། །སེམས་ཅན་ཀུན་གྱི་སྐྱབས་གྱུར་པའི། །ཨུཏྤལ་བསྣམས་ལ་ཕྱག་འཚལ་བསྟོད། །ཅེས་ཡུམ་ལ་བསྟོད་ནས་གསོལ་པ། བཅོམ་ལྡན་འདས་
[208a.4]འདིའི་གསང་སྔགས་ནི་གང་གིས་འགྲུབ་ཅེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། འདིའི་གཟུངས་སྔགས་ནི་འདིའོ། །ཨོཾ་ན་མོ་རཏྣ་ཏྲ་ཡཱ་ཡ། ན་མ་སྟྲཻ་ཡ་དྷྭ་སརྦ་ཏ་ཐཱ་ག་ཏཱ་ནཱཾ་ན་མསྟཱ་རཱ་ཡཻ། ན་མསྟཱ་རེ་ཏུ་རེ་བཱི་རཱཀྵ་ཎེ་དྱུ་ཏི་ནི་བྷེ་ཀྵ་ཎེ། ཏྲཻ་ལོ་ཀྱ་ན་
[208a.5]ཐཱ་བཀྟྲཱ་པྫ་བི་ཀ་ཤཏྐེ་ས་རོ་ད་བྷ་བེ། ན་མཿཤ་ཏ་ཤ་རཙྩནྡྲ་སཾ་པཱུཎྞ་པ་ཊ་ལཱ་ན་ནེ། ཏཱ་རཱ་ས་ཧ་སྲ་ནི་ཀ་ར་པྲ་ཀ་ཤཏྙི་ར་ཎོ་ཛྫྭ་ལི། ན་མཿཀ་ན་ཀ་ནཱི་ལཱ་པྫ་པཱ་ཎི་པདྨ་བི་བྷཱུ་ཥ་ཏེ། དཱ་ན་བཱིརྱ་ཏ་པཿཤཱ་ན་ཏི་ཏེ་ཏི་ཀྵ་དྷྱཱ་ན་གོ་ཙ་རེ། ན་མ་སྟ་ཐཱ་ག་ཏོཥྞཱི་ཥ་བི་ཛ་ཡཱ་ནནྟ་ཙ་རི། ཨ་ཤེ་ཥ་པ་ར་མི་ཏཱ་པྲཱ་པྟ་
[208a.6]ཛི་ན་པུ་ཏྲེ་ཎ་སེ་བི་ཏེ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླས་པར་བྱའོ། །གཟུངས་སྔགས་ནི་འདིའོ། །སྙིང་པོ་ནི་འདིའོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླས་པར་བྱའོ། །ཨོཾ་ཏུཏྟཱ་རེ་ཏུ་རེ་ཏུ་རེ་སྭཱ་ཧཱ། པདྨའི་རིགས་ཀྱི་སྙིང་པོའོ། །ཨོཾ་ཏཱ་རེ་ཏུ་རེ་ཏུ་རེ་སྭཱ་ཧཱ། རིན་པོ་
[208a.7]ཆེའི་རིགས་ཀྱི་སྙིང་པོའོ། །ཨོཾ་ཏུ་རེ་ཏུཏྟཱ་རེ་སྭཱ་ཧཱ། ལས་ཀྱི་རིགས་ཀྱི་སྙིང་པོའོ། །ཨོཾ་ཏཱ་རེ་ཏུཏྟཱ་རེ་ཏཱ་རེ་སྭཱ་ཧཱ། རྡོ་རྗེའི་རིགས་ཀྱི་སྙིང་པོའོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ལས་སྣ་ཚོགས་པའི་སྙིང་པོའོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་ཧཱུྃ་ཀཱ་ར་པཱུ་རི་ཏཱ་ཤ་དི་གནྟ་རེས་པྟ་ལོ་ཀ་ཏྲ་མཱ་ཏྲཱན་ཏི། ཨ་ཤེ་ཥཱ་
[208b]
[208b.1]ཀརྵ་ཀྵ་མི་ཧཱིཿ དབང་དུ་བསྡུ་བའི་སྔགས་སོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་ཧཱུྃ་སྭཱ་ཧཱ། ཀཱ་ར་པུ་རི་ཏཱ་ཤཱ་དི་གནྟ་རེ་སཔྟ་ལོ་ཀཀྐཱ་མཱ་ཀྲཱཾ་ཏི་ཨ་ཤེ་ཥ་པུནྚིཾ་ཀུ་རུ་ཀརྵ་ཎཀྵ་མི་ཧོ། །རྒྱས་པའི་སྔགས་སོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་ཧཱུྃ་ཀཱ་ར་པཱུ་རི་ཏཱ་ཤཱ་དི་གཾ་ཏ་རི་སཔྟ་ལོ་ཀ་ཀྲཱ་མཱ་ཀྲཱ་ན་ཏི་ཨུཥྞཱི་ཥ་ཨ་ལི་ཀ་ར་
[208b.2]ཡཱ་ཀརྵ་ཎ་ཀྵ་མི་ཕཊ། དེ་ནི་ལས་ཀྱི་སྔགས་སོ། །ཨོཾ་ཏཱ་རེ་ཏཱ་རེ་ཏུཏྟཱ་རེ་ཏུ་རེ་ཧཱུྃ་ཀཱ་རཱ་བུ་རི་ཏཱ་ཤཱ་དི་གཾ་ཙ་རིས་བྷ་ལོ་ཀ་ཀྲཱ་མཱ་ཀྲཱ་ནཱ་ཏི་ནིཿ ཨ་ཤེ་ཥ་ཤཱནྟིཾ་ཀུ་རུ་ཀཱ་རྵ་ཎ་ཀྵ་མི་སྭཱ་ཧཱ། ཀླུ་ཞི་བའི་སྔགས་སོ། །ཨོཾ་ཏཱ་རེ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ། ཤ་ཀྲཱ་ན་ལ་བྲ་ཧྨ་རུ་དྲཻ་ཤྩེ་ཤྭ་རཱ་རྩི་ཏེ་
[208b.3]བྷཱུ་ཏ་བེ་ཏཱ་ལ་གཾ་དར་བ་ག་ཎ་ཡཀྵ་པུ་ར་སྐྲྀ་ཏེ་ཕཊ་ཀཱ་ར་ཡནྟྲ་པྲ་མརྡ་ནི་པྲ་ཏྱཱ་ལཱི་ཌྟ་པཱ་ད་ནྱཱ་ས་ཤི་ཁི་ཛྭཱ་ལཱ་ཀུ་ལི་ཛ་ལི་རི་མ་ཧཱ་ཧྲོ་རི་མཱ་ར་བཱིར་བི་ནཱ་ཤ་ནི། བྷྲྀ་ཀུ་ཊི་ཀྲྀ་ཏ་བཱ་ཀ་ཏྲཱ་པྫ་སརྦ་ཤ་ཏྲུ་ནི་སཱུ་ད་ནི་རཏྣ་མུ་དྲཱཾ་ཀ་ཧྲྀ་དྱཱཾ་གུ་ལི་བི་བྷཱུ་ཥི་ཏྱ་པྷཱུ་ཥི་ཏཱ་ཤེ་ཥ་དི་ཀ་ཙཀྲ་ཀཱ་ར་སཽ་ཀ་རཱ་ཀུ་ལི་ཧཱུྃ་ཧཱུྃ་ཧཱུྃ་ཕཊ་ཕཊ་
[208b.4]ཕཊ། ལས་སྣ་ཚོགས་པའི་སྔགས་སོ། །ཨོཾ་ཨི་ནྩཱ་ཡ། ཡ་མཱ་ཡ། བ་རུ་ཎཱ་ཡ། ཡཀྵཱ་ཡ། ཨགྣྣཱ་ཡ། བཱ་ཡ་བེ། ནཻ་རི་ཏྱཻ་རཀྵ་སེ། ཨོཾ་ཨིནྡྲ་པཱ་ལཱ་ཡ། སཱུ་རྱཱ་ཡ་ཙནྟྲཱ་ཡ། ཨུ་ཏི་ཨ་ཡ་བུ་མི་ཡེ། ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ། ཨཱདྱ་ནུ་ཏྤནྣ་
[208b.5]ཏྭཱ་ཏ་ཨོཾ་ཨཱཿཧཱུྃ་ཕཊ་སྭཱ་ཧཱ། ཞེས་བྱ་བ་ནི་ལས་ཐམས་ཅད་གྲུབ་པའི་སྔགས་སོ། །སྔགས་ཀྱི་ལེའུ་སྟེ་དྲུག་པའོ།། །།འཇམ་དཔལ་ལས་ནི་འདིའོ། །སྤོས་ཀྱི་ཁང་པ་ཡིད་དུ་འོང་བར་དྲི་ཞིམ་པོའི་ཆག་ཆག་བཏབ་སྟེ། མཎྜལ་དཀར་པོ་ཙནྡན་དཀར་པོའི་ཆུས་བྱུགས་
[208b.6]ལ་མེ་ཏོག་སིལ་མ་གཏོར་ཏེ། བུམ་པ་དཀར་པོ་རིན་པོ་ཆེ་ལས་བྱས་པའི་ནང་དུ་རིན་པོ་ཆེ་ལྔ་ནི། གསེར་དང་མུ་ཏིག་དང་མན་ཤེལ་དང་བྱི་རུ་དང་མུ་མེན་གཞུག་པར་བྱའོ། །སྤོས་ལྔ་ནི་ཙནྡན་དང་ཨ་ག་རུ་དང་དུ་རུ་སྐ་དང་ག་པུར་དང་པུ་ཤེལ་ཙེ་གཞུག་པར་བྱའོ། །
[208b.7]འབྲུ་ལྔ་ནི་ནས་དང་གྲོ་དང་སྲན་མ་དང་འབྲས་དང་ཏིལ་མར་གཞུག་པར་བྱའོ། །སྙིང་པོ་ལྔ་ནི་བུ་རམ་དང་སྦྲང་རྩི་དང་མར་དང་ལན་ཚྭ་དང་ཏིལ་གཞུག་པར་བྱའོ། །གཙང་མའི་རས་ཁ་ཚར་མཉམས་པས་དཀྲིས་ཏེ་དབུས་སུ་གཞག་གོ། །གང་བའི་བུམ་པ་བཞི་ཡང་གཞག་པར་
[209a]
[209a.1]བྱའོ། །པོག་ཕོར་བཞི་དང་མེ་ཏོག་ལ་སོགས་པ་བཞི་ཡང་གཞག་པར་བྱའོ། །དེ་ལྟར་རྫོགས་པས་འདི་བསམ་གཏན་དུ་བྱའོ། །ཡི་གེ་ཏྃ་ལས་བྱུང་བའི་བརྩོན་འགྲུས་དང་ལྡན་པའི་ཡུམ་སྒྲོལ་མ་དཔའ་མོ་རྣལ་འབྱོར་མའི་ལུས་སུ་བསྒོམ་པ་ནི། 
[209a.2]པདྨ་རྒྱས་པ་ལས་བྱུང་ཞིང་ཟླ་བ་རྒྱས་པ་ལ་བཞུགས་པ་སྐུ་མདོག་སྟོན་ཀའི་ཟླ་བ་ལྟར་དཀར་བ་གཞོན་ནུ་ལང་ཚོ་ལ་བབ་པ་ལྟ་བུའི་སྐུ་དོ་ཤལ་དང་དཔུང་རྒྱན་དང་རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ་ཀ་ཤི་ཀའི་
[209a.3]རས་ཀྱིས་སྟོད་གཡོགས་པ་སྐྱིལ་ཀྲུང་ཕྱེད་པ་དང་བཅས་པ་ཞལ་གཅིག་ཕྱག་གཉིས་པ་ཞལ་འཛུམ་ཞིང་སྤྱན་འཁྱུག་པ། ཕྱག་གཡས་པ་མཆོག་སྦྱིན་མཛད་པ། གཡོན་པ་ཨུཏྤ་ལ་སྡོང་བུ་དང་བཅས་པ་འཛིན་པ། སྐུ་ལས་འོད་ཟེར་འཕྲོ་ཞིང་པདྨ་དཀར་པོ་གེ་སར་དང་བཅས་
[209a.4]པའི་དཀྱིལ་ན་བདུད་རྩིའི་རྒྱུན་སྐུ་ལས་འོད་ཟེར་འཕྲོ་བ་ཅན་དུ་བྱང་ཆུབ་སེམས་དཔའ་དཔག་ཏུ་མེད་པ་དང་བཅས་པ་བསམས་ཏེ་བཟླས་པ་འདི་བྱའོ། །ཨོྃ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླས་པར་བྱའོ། །དེ་ནས་ལས་ཀྱི་སྔགས་དང་བཅས་པ་ལ་ནི་གཅིག་གམ། 
[209a.5]བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་བཟླས་ནས། གསོལ་བ་བཏབ་ན་འགྲུབ་པར་འགྱུར་རོ། །འཇམ་དཔལ་དེའི་ཕན་ཡོན་ནི་མཚམས་མེད་པ་ལྔ་དང་དེ་དང་ཉེ་བ་ལྔ་དང་སྡང་བ་དང་རྨི་ལམ་ངན་པ་ཐམས་ཅད་ཞི་བར་འགྱུར་རོ། །འཇམ་
[209a.6]དཔལ་དེའི་ཕན་ཡོན་ནི་ངན་སོང་གསུམ་གྱི་སྡུག་བསྔལ་ཞི་བར་འགྱུར་རོ། །མི་ཁོམ་པ་བརྒྱད་དུ་ནམ་ཡང་སྐྱེ་བར་མི་འགྱུར་རོ། །འཇམ་དཔལ་འདིའི་ཕན་ཡོན་ནི་ཚེ་རབས་དྲན་པ་དང་དབང་པོ་གསལ་བ་དང་ཡིད་གཞུངས་པར་འགྱུར་རོ། །བཟོའི་གནས་ཐམས་
[209a.7]ཅད་ལ་མཁས་པར་འགྱུར་རོ། །སྟོབས་དང་མདངས་དང་གཟི་མདངས་ཕུན་སུམ་ཚོགས་པར་འགྱུར་རོ། །འཇིག་རྟེན་སྐྱོང་བ་ཐམས་ཅད་ཀྱིས་སྲུང་བ་དང་སྐྱོབ་པ་དང་སྦེད་པ་དང་ཕན་པར་བྱེད་དེ། གང་དུ་ཕྱིན་པ་ཐམས་ཅད་དུ་བཀྲ་ཤིས་པར་འགྱུར་རོ། །ཞི་བའི་ལས་
[209b]
[209b.1]ཀྱི་ལེའུ་སྟེ་བདུན་པའོ།། །།འཇམ་དཔལ་རྒྱས་པའི་ལས་འདིའོ། །སྤོས་ཀྱི་ཁང་པ་དྲི་ཞིམ་པ་དང་ལྡན་པའི་གནས་སུ་བ་སེར་སྐྱའི་རྣམ་ལྔས་སྐྱོང་ནུལ་བྱ་སྟེ་དྲི་ཞིམ་པོས་བྱུགས་པའི་མཎྜལ་བྱའོ། །མེ་ཏོག་གི་ཚོམ་བུ་ཡང་དགྲམ་པར་བྱའོ། །རྒྱས་པ་ལས་
[209b.2]བྱུང་བའི་ཐང་ཀ་ཡང་དགྲམ་པར་བྱའོ། །རིན་པོ་ཆེ་རྣམ་པ་ལྔ་དང་འབྲུ་དང་སྨན་ལ་སོགས་པ་དག་ལ་རིལ་བུ་ཉི་ཤུ་རྩ་གཅིག་བྱ་སྟེ། རིན་པོ་ཆེའི་ག་འུར་བཅུག་ལ་མཎྜལ་གྱི་དབུས་སུ་གཞག་པར་བྱའོ། །པོག་ཕོར་བཞི་ཡང་གཞག་པར་བྱའོ། །མེ་ཏོག་ལ་སོགས་པ་
[209b.3]ཡང་གཞག་པར་བྱས་ནས་བསམ་གཏན་བསྒོམ་པར་བྱ་སྟེ། ཡི་གེ་ཏྃ་ལས་བསྐྱེད་པའི་མྱུར་བའི་བརྩོན་འགྲུས་དང་ལྡན་པའི་ཡུམ་སྒྲོལ་མ་དཔའ་མོ་གཅིག་མ་རྣལ་འབྱོར་མའི་ལུས་སུ་བསྒོམ་པ་ནི་པདྨ་རྒྱས་པ་ལས་བྱུང་ཞིང་ཉི་ཟླའི་སྟེང་དུ་རྒྱས་པའི་སྐུ་སྟོན་ཀའི་ཟླ་བ་ལྟར་གསལ་
[209b.4]བ་སྤྲིན་དང་བྲལ་བའི་ཉི་མ་ལྟ་བུར་གཞོན་ནུ་ལང་ཚོ་ལ་བབ་པ་ལྟ་བུའི་སྐུ་མདོག་སེར་པོ་དོ་ཤལ་དང་དཔུང་རྒྱན་དང་རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ། ཀ་ཤི་ཀའི་རས་ཀྱིས་སྟོད་གཡོགས་པ་སྐྱིལ་ཀྲུང་ཕྱེད་པ་དང་
[209b.5]བཅས་པ་ཞལ་གཅིག་ཕྱག་གཉིས་པ་ཞལ་འཛུམ་ཞིང་སྤྱན་འཁྱུག་པ། ཕྱག་གཡས་པ་མཆོག་སྦྱིན་མཛད་པ། གཡོན་པ་ཨུཏྤ་ལ་སྡོང་པུ་དང་བཅས་པ་འཛིན་པ་སྐུ་ལས་འོད་འཕྲོ་ཞིང་པདྨའི་གེ་སར་དང་བཅས་པའི་དཀྱིལ་ན་བདུད་རྩིའི་རྒྱུན་སྐུ་ལས་འོད་འཕྲོ་བ་ལྷའི་ཚོགས་དང་ལྷ་མ་
[209b.6]ཡིན་གྱི་ཚོགས་དང་ནམ་མཁའ་ལྡིང་གི་ཚོགས་དང་མི་འམ་ཅིའི་ཚོགས་དང་མིའི་ཚོགས་དང་དྲི་ཟའི་ཚོགས་དང་ལྟོ་འཕྱེ་ཆེན་པོའི་ཚོགས་དང་སྲིན་པོ་ལ་སོགས་པའི་སྟོབས་ཟིལ་གྱིས་གནོན་པའི་བྱང་ཆུབ་སེམས་དཔའ་དཔག་ཏུ་མེད་པ་དང་བཅས་པ་བསྒོམ་སྟེ་བཟླས་པ་འདི་བྱའོ། །
[209b.7]ཨོཾ་ཏཱ་རེ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླས་པ་བྱའོ། །དེ་ནས་ལས་ཀྱི་སྔགས་དང་བཅས་པས་ལན་གཅིག་གམ་བདུན་ནམ་ཉི་ཤུ་རྩ་གཅིག་གམ་བརྒྱ་རྩ་བརྒྱད་བརྗོད་ནས། གསོལ་བ་བཏབ་ན་འགྲུབ་པར་འགྱུར་རོ། །འཇམ་དཔལ་དེའི་ཕན་ཡོན་ནི་ལྷའི་ཚོགས་དང་ལྷ་མ་
[210a]
[210a.1]ཡིན་གྱི་ཚོགས་དང་ནམ་མཁའ་ལྡིང་གི་ཚོགས་དང་མིའམ་ཅིའི་ཚོགས་དང་། མིའི་ཚོགས་དང་དྲི་ཟའི་ཚོགས་དང་ལྟོ་འཕྱེ་ཆེན་པོའི་ཚོགས་དང་། སྲིན་པོའི་ཚོགས་ཐམས་ཅད་ཀྱིས་དེའི་སྟོབས་ཐུབ་པར་མི་འགྱུར་ལ། སྲུང་བ་དང་སྐྱོབ་པ་ཡང་བྱེད་པར་འགྱུར་རོ་
[210a.2]དུས་མ་ཡིན་པར་འཆི་བ་དང་། རྩོད་པ་དང་། རྨི་ལམ་ངན་པ་དང་། ལྟས་ངན་པ་དང་། རིམས་དང་། འབྲུམ་བུ་དང་། གཡན་པ་ལ་སོགས་པས་མི་ཚུགས་སོ། །ནམ་འཆི་བའི་ཚེ་ཡང་སྟོབས་དང་ལྡན་པར་འགྱུར་རོ། །ངན་སོང་གསུམ་དུ་མི་འགྱུར་རོ། །
[210a.3]འཇམ་དཔལ་ལས་དེས་ཡོ་བྱད་དང་ཚེ་དང་བཀྲག་དང་སྟོབས་དང་ལྡན་པར་འགྱུར་རོ། །དེ་བཞིན་གཤེགས་པ་མཐོང་བ་དང་སྟོབས་དང་ལྡན་པར་འགྱུར་རོ། །རྒྱས་པའི་ལས་ཀྱི་ལེའུ་སྟེ་བརྒྱད་པའོ།། །།འཇམ་དཔལ་དབང་དུ་བསྡུ་བའི་ལས་ནི་འདིའོ། །
[210a.4]དུར་ཁྲོད་དམ་ཤིང་གཅིག་གམ། ཆུ་བོ་ཆེན་པོའི་འགྲམ་མམ་གཙུག་ལག་ཁང་དུ་བྱའོ། །ཁང་པ་དེར་བའི་རྣམ་ལྔས་སྐྱོང་ནུལ་བྱས་ཏེ་དྲི་ཞིམ་པོས་བྱུགས་པའི་མཎྜལ་མེ་ཏོག་སིལ་མ་དགྲམ་པར་བྱའོ། །ཡུམ་གྱི་སྐུ་གཟུགས་ཀྱང་བཞུགས་ཏེ་པོག་ཕོར་དང་མེ་ཏོག་ལ་
[210a.5]སོགས་པ་ཡང་བཤམ་པར་བྱའོ། །མེ་ཏོག་དང་འབྲས་བུ་ནུས་པ་དང་ལྡན་པའི་རྫས་དག་རིན་པོ་ཆེའི་ག་འུར་བཅུག་ལ་མཎྜལ་གྱི་དབུས་སུ་གཞག་པར་བྱའོ། །དེ་ནས་བསམ་གཏན་བསྒོམ་པ་ནི། ཏཱྃ་ལས་བྱུང་བའི་མྱུར་བའི་བརྩོན་འགྲུས་དང་ལྡན་པའི་ཡུམ་སྒྲོལ་
[210a.6]མ་དཔའ་མོ་རྣལ་འབྱོར་མའི་ལུས་སུ་བསྒོམ་པ་ནི་པདྨ་ལས་བྱུང་ཞིང་ཉི་ཟླའི་སྟེང་ན་སྐུ་མདོག་བནྡུ་ཀའི་མེ་ཏོག་ལྟར་དམར་བ་གཞོན་ནུ་ལང་ཚོ་ལ་བབ་པ་ལྟ་བུའི་སྐུ་དོ་ཤལ་དང་དཔུང་རྒྱན་དང་རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་
[210a.7]ཀྱིས་སྨད་དཀྲིས་པ། ཀ་ཤི་ཀའི་རས་ཀྱིས་སྟོད་གཡོགས་པ། འགྱིང་བག་གི་ཚུལ་གྱིས་བཞེངས་པ། ཞལ་གཅིག་ཕྱག་གཉིས་པ་ཞལ་བཞད་ཅིང་ཆེར་བཞད་པ་སྤྱན་འཁྱུག་པ་ཕྱག་གཡས་ཐུགས་ཀ་ན་འདུད་པ། གཡོན་སྡོང་བུ་དང་བཅས་པའི་ཨུཏྤ་ལ་འཛིན་པ། སྐུ་ལས་
[210b]
[210b.1]འོད་འཕྲོ་བ་དང་བཅས་པ་ལས་རང་དང་མཐུན་པའི་འོད་འཁྲུག་པ་དང་བཅས་པའི་སྐུ་བྱང་ཆུབ་སེམས་དཔའ་དཔག་ཏུ་མེད་པ་ལྷ་མོ་དཔག་ཏུ་མེད་པ་དང་བཅས་པ་བསམ་སྟེ་བཟླས་པ་འདི་བྱའོ། །ཨོཾ་ཏུཏྟཱ་རེ་ཏུ་རེ་སྭཱ་ཧཱ། ཞེས་བཟླས་པར་བྱའོ། །དེ་ནས་ལས་ཀྱི་སྔགས་དང་
[210b.2]བཅས་པ་ལན་གཅིག་གམ་བདུན་ནམ་ཉི་ཤུ་རྩ་གཅིག་གམ་བརྒྱ་རྩ་བརྒྱད་བཟླས་ནས་གསོལ་བ་བཏབ་ན་འགྲུབ་པར་འགྱུར་རོ། །འཇམ་དཔལ་དེའི་ཕན་ཡོན་ནི་ས་བདག་གི་རྒྱལ་པོ་ལ་སོགས་པ་འཇིག་རྟེན་གསུམ་པོ་ཐམས་ཅད་དབང་དུ་འགྱུར་རོ། །ཐམས་ཅད་
[210b.3]ཁུགས་པར་འགྱུར་རོ། །དབང་གི་ལས་ཀྱི་ལེའུ་སྟེ་དགུ་པའོ།། །།འཇམ་དཔལ་དྲག་པོའི་ལས་བྱ་བར་འདོད་པས་གནས་ནི་དུར་ཁྲོད་དམ་ཤིང་གཅིག་གམ་ཆུ་བོ་ཆེན་པོའི་འགྲམ་མམ་གཙུག་ལག་ཁང་དུ་བྱའོ། །ཁང་པ་དེར་བའི་རྣམ་ལྔས་ཆག་ཆག་བཏབ་
[210b.4]སྟེ་དྲི་ཞིམ་པོའི་ཆུས་མཎྜལ་བྱའོ། །སྐུ་གཟུགས་ལ་སོགས་པ་ཡང་དགྲམ་པར་བྱའོ། །གྲོ་གའམ་རས་སམ་ཤིང་ཤུན་ལ་རྒྱལ་པོ་ལ་སོགས་པའི་གཟུགས་ནིམ་པའི་ཆུས་བྲིས་ལ་མཎྜལ་གྱི་སྟེང་དུ་ཁམ་པའི་ག་འུར་གཞུག་པར་བྱའོ། །དེ་ནས་མཎྜལ་གྱི་སྟེང་
[210b.5]དུ་གཞག་པར་བྱའོ། །པོག་ཕོར་ལ་སོགས་པའི་མཆོད་པ་ཡང་བཤམ་པར་བྱའོ། །དེ་ནས་བསམ་གཏན་བསྒོམ་པར་བྱ་སྟེ་ཡི་གེ་ཏྃ་ལས་བསྐྱེད་པའི་མྱུར་བའི་བརྩོན་འགྲུས་དང་ལྡན་པའི་ཡུམ་སྒྲོལ་མ་དཔའ་མོ་རྣལ་འབྱོར་མའི་ལུས་སུ་བསྒོམ་པ་ནི་པདྨ་རྒྱས་པ་
[210b.6]ལས་བྱུང་ཞིང་ཉི་ཟླའི་སྟེང་ན་བཞུགས་པ་སྐུ་མདོག་ལྗང་གུ་ཀུན་ནས་གསལ་བ་གཞོན་ནུ་ལང་ཚོ་ལ་བབ་པ་ལྟ་བུའི་སྐུ་དོ་ཤལ་དང་དཔུང་རྒྱན་དང་རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ་ཀ་ཤི་ཀའི་གོས་
[210b.7]ཀྱིས་སྟོད་གཡོགས་པ་ཞབས་གཡས་བརྐྱང་བ་གཡོན་བསྐུམ་པས་བཞུགས་པ་ཞལ་གཅིག་ཕྱག་གཉིས་པ་ཞལ་མཆེ་བ་གཙིགས་པ་སྤྱན་ནི་རབ་ཏུ་འབར་ཞིང་དབུ་སྐྲ་གྱེན་དུ་བརྫེས་པ་དབུའི་ཟླ་བའི་སྟེང་ན་ཨ་མི་ཏཱ་བྷ་དང་བཅས་པ་བསྐལ་པའི་མེ་དཔུང་ནང་ན་བཞུགས་པ་ཕྱག་
[211a]
[211a.1]གཡས་ན་འཁོར་ལོ་འཛིན་པ་གཡོན་སྡིགས་མཛུབ་དང་བཅས་པའི་ཨུཏྤ་ལ་སྡོང་བུ་དང་བཅས་པ་འཛིན་པ། སྐུ་ལས་ཁྲོ་བོ་འཕྲོ་བ་ཁྲོ་མོ་དཔག་ཏུ་མེད་པ་དང་ལྷན་ཅིག་ཏུའོ། །དེའི་བཟླས་པ་ནི་འདིའོ། །ཨོཾ་ཏུ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་
[211a.2]བཟླས་པར་བྱའོ། །དེ་ནས་ལས་ཀྱི་སྔགས་དང་བཅས་པ་ལན་གཅིག་གམ་བདུན་ནམ་ཉི་ཤུ་རྩ་གཅིག་གམ་བརྒྱ་རྩ་བརྒྱད་བཟླས་ཤིང་ཉིན་ལན་གསུམ་མཚན་ལན་གསུམ་བཟླས་ནས་གསོལ་བ་བཏབ་ན་འགྲུབ་པར་འགྱུར་རོ། །འཇམ་དཔལ་འདིའི་ཕན་ཡོན་
[211a.3]ནི་ཉོན་མོངས་པ་དང་ལས་དང་རྣམ་པར་སྨིན་པ་དང་ངན་སོང་ལ་སོགས་པ་ཐམས་ཅད་འཇོམས་པའོ། །འཇམ་དཔལ་མ་རུངས་པའི་དགྲ་དང་གདོན་དང་བགེགས་ལ་སོགས་པ་ཐམས་ཅད་འཇོམས་པར་འགྱུར་རོ། །དྲག་པོའི་ཕྲིན་ལས་ཀྱི་ལེའུ་སྟེ་བཅུ་པའོ།། །།
[211a.4]འཇམ་དཔལ་ཕྲིན་ལས་སྣ་ཚོགས་པའི་ལས་ནི་འདིའོ། །དུར་ཁྲོད་དམ་ཤིང་གཅིག་གམ་མཆོད་རྟེན་གྱི་མདུན་ནམ་ཆུ་བོ་ཆེན་པོའི་འགྲམ་དུ་ལས་བྱའོ། །ཁང་པ་དེར་བའི་རྣམ་ལྔས་སྐྱོང་ནུལ་བྱ་སྟེ། དྲི་ཞིམ་པོས་བྱུགས་པའི་མཎྜལ་ལ་མེ་ཏོག་སིལ་མ་དགྲམ་པར་བྱའོ། །
[211a.5]ཡུམ་གྱི་སྐུ་གཟུགས་ཀྱང་བཞུགས་ཏེ། སྦྲ་ཚིལ་ལས་བྱས་པའི་གཟུགས་ཀྱི་སྙིང་གར་དུར་ཁྲོད་ཀྱི་རས་ལ་སྔགས་བཅུ་པ་དང་གསལ་བའི་ཡི་གེ་གཉིས་དང་བཅས་པ་ལ་མིང་གི་ཡི་གེ་མཐའ་དང་བཅས་པ་བཅུག་སྟེ། མཎྜལ་གྱི་དབུས་སུ་གཞག་པར་བྱའོ། །པོག་པོར་
[211a.6]དང་མེ་ཏོག་ལ་སོགས་པ་ཡང་གཞག་པར་བྱས་ནས། དེ་ནས་བསམ་གཏན་བསྒོམ་པ་ནི་ཏྃ་ལས་བྱུང་བའི་མྱུར་བའི་བརྩོན་འགྲུས་དང་ལྡན་པའི་སྐུ། ཡུམ་སྒྲོལ་མ་དཔའ་མོ་རྣལ་འབྱོར་པའི་ལུས་སུ་བསྒོམ་པ་ནི། པདྨ་ལས་བྱུང་ཞིང་ཉི་ཟླའི་སྟེང་ན་སྐུ་མདོག་ནག་པོ་ཤིན་
[211a.7]ཏུ་འཚེར་བ་གཞོན་ནུ་ལང་ཚོ་ལ་བབ་པ་ལྟ་བུའི་སྐུ་དོ་ཤལ་དང་དཔུང་རྒྱན་དང་རིན་པོ་ཆེའི་ཆུན་འཕྱང་ལ་སོགས་པས་མཛེས་པར་བརྒྱན་པ། པཉྩ་ལི་ཀའི་གོས་ཀྱིས་སྨད་དཀྲིས་པ་ཀ་ཤི་ཀའི་གོས་ཀྱིས་སྟོད་གཡོགས་བྱས་པ་ཞབས་བརྐྱང་བསྐུམ་དུ་བཞུགས་པ་ཞལ་གཅིག་ཕྱག་
[211b]
[211b.1]གཉིས་པ་མཆེ་བ་ཟླ་བ་ཕྱེད་པ་ལྟ་བུ་གཅིགས་པ་ཞལ་ཁྲོ་གཉེར་ཧཱུྃ་སྒྲ་དང་བཅས་པ་དབུ་སྐྲ་དམར་སེར་གྱེན་དུ་ཕྱོགས་པ་དབུ་ལ་ཟླ་བའི་སྟེང་ན་ཨ་མི་ཏཱ་བྷ་བཞུགས་པ། བསྐལ་པའི་མེ་དཔུང་དང་བཅས་པའི་འོད་ལས་འཇིགས་པ་བརྒྱད་ལས་བསྲུང་བའི་ལྷ་མོ་བརྒྱད་འཕྲོ་བ་ཕྱག་
[211b.2]གཡས་ན་གྲི་གུག་འཛིན་ཅིང་གཡོན་པ་སྡོང་བུ་དང་བཅས་པའི་ཨུཏྤ་ལའི་སྟེང་ན་མེ་ཏོག་གིས་བཀང་བའི་བྲམ་ཟེའི་ཐོད་པ་ཅན་འཛིན་པ་ཁྲོ་བོའི་ཚོགས་དང་བཅས་པ་བསྒོམ་པར་བྱའོ། །སྔགས་ནི་འདི་བཟླས་པར་བྱའོ། །ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ། ཞེས་བཟླས་པར་བྱའོ། །
[211b.3]དེ་ནས་ལས་ཀྱི་སྔགས་དང་བཅས་པ་ལན་གཅིག་གམ་བདུན་ནམ་ཉི་ཤུ་རྩ་གཅིག་གམ། བརྒྱ་རྩ་བརྒྱད་བཟླས་ནས་གསོལ་བཏབ་ནས་འགྲུབ་པར་འགྱུར་རོ། །འཇམ་དཔལ་འདིའི་ཕན་ཡོན་ནི་ཕྲིན་ལས་བཞི་འགྲུབ་པར་འགྱུར་རོ། །འཇིགས་པ་ལས་བསྲུང་བར་འགྱུར་
[211b.4]རོ། །ཕྲིན་ལས་སྣ་ཚོགས་ཀྱི་ལེའུ་སྟེ་བཅུ་གཅིག་པའོ།། །།དེ་ནས་ཡང་བཅོམ་ལྡན་འདས་ལ་སངས་རྒྱས་ཐམས་ཅད་བསྐྱེད་པའི་ཡུམ་ནི་རིགས་ལྔའི་བདག་ཉིད་ཀྱི་ཡུམ་ཇི་ལྟར་ལགས། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་རྡོ་རྗེ་
[211b.5]རིགས་ཀྱི་ཡུམ་ནི་ཞལ་བཞི་མ་ཕྱག་བརྒྱད་མ་དུང་གི་མདོག་ཅན་གཞོན་ནུ་ལང་ཚོ་ལ་བབ་པ། ཞལ་དཀར་བ་དང་གནག་པ་དང་དམར་བ་དང་སེར་པོའི་ཞལ་བཞིའོ། །རིགས་ལྔས་དབུ་ལ་མཚན་པ་སྤྱན་གསུམ་པའོ། །ཕྱག་བརྒྱད་ནི་རྡོ་རྗེ་དང་མདའ་དང་མདུང་ཐུང་
[211b.6]དང་ཐ་མ་ལ་མཆོག་སྦྱིན་གྱི་ཕྱག་རྒྱའོ། །ཨུཏྤ་ལ་དང་གཞུ་དང་རྡོ་རྗེ་ལྕགས་ཀྱུ་དང་ཞགས་པ་དང་སྡིགས་མཛུབ་ནི་གཡོན་པའི་ཕྱག་རྒྱའོ། །རྡོ་རྗེ་སྐྱིལ་ཀྲུང་གིས་བཞུགས་ཤིང་ཆོས་སྐུའི་རང་བཞིན་ཅན་ནོ། །འཇམ་དཔལ་དེའི་སྔགས་ནི་འདིའོ། །ན་མོ་རཏྣ་ཏྲ་
[211b.7]ཡཱ་ཡ། ན་མ་ཨཱརྱ་ཛྙཱ་ན་སཱ་ག་རཱ་ཡ། ཨ་ཀྵོ་བྷྱཿ བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨཪྷ་ཏེ་བྷྱཿ སཾ་མྱཀ་སཾ་བུདྡྷཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། པོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུ་རེ་ཏུཏྟཱ་རེ་སྭཱ་ཧཱ། ཞེས་བརྗོད་པས་
[212a]
[212a.1]རྡོ་རྗེའི་རིགས་ཐམས་ཅད་ཀྱིས་མེ་ཏོག་དང་མར་མེ་དང་དྲི་ཆབ་དང་བཤོས་གཙང་གིས་མཆོད་དོ། །འཇམ་དཔལ་དེའི་ལས་ནི་འདིའོ། །སྤྲ་ཚིལ་ལས་གང་ལ་བྱ་བའི་གཟུགས་བྱས་ཏེ། སྐྲོད་པའི་རྫས་ནི་བྱ་རོག་དང་ཧུ་ལུའི་ཤ་མིང་དང་བཅས་
[212a.2]པའི་སྙིང་གར་བཅུག་ནས་སྔགས་འདི་བརྗོད་པར་བྱའོ། །ཨོཾ་ཨ་མུ་ཀཾ་མེ་བ་ཤམ་ན་ཡ་སྭཱ་ཧཱ། ཞེས་བརྗོད་ནས་རླུང་གི་ཕྱོགས་སུ་སྤས་ན་འཇམ་དཔལ་འཐབ་ཅིང་འབྱེར་བར་འགྱུར་ཏེ་གཞན་དུ་འབྲོས་པར་འགྱུར་རོ། །རྡོ་རྗེ་རིགས་ཀྱི་ཡུམ་གྱི་ལེའུ་སྟེ་བཅུ་གཉིས་
[212a.3]པའོ།། །།འཇམ་དཔལ་པདྨའི་རིགས་ཀྱི་ཡུམ་ནི་ཞལ་བཞི་པ་ཕྱག་བརྒྱད་པ། རྩ་བའི་ཞལ་ནི་དམར་མོ་བནྡུ་ཀའི་མེ་ཏོག་གི་མདོག་ཅན་གྱི་སྐུ་གཞོན་ནུ་ལང་ཚོ་ལ་བབ་པ་གཡས་ཞལ་དཀར་པོ། གཡོན་ཞལ་ནག་པོ་རྒྱབ་ཞལ་སེར་པོ་རིགས་བཞིས་དབུ་
[212a.4]ལ་མཚན་པ་སྤྱན་གསུམ་པའོ། །ཕྱག་བརྒྱད་ན་པདྨ་དང་མདའ་དང་མདུང་དང་ཐ་མ་མཆོག་སྦྱིན་གྱི་ཕྱག་རྒྱའོ། །ཨུཏྤ་ལ་གཞུ་དང་རྡོ་རྗེ་ལྕགས་ཀྱུ་དང་ཞགས་པ་དང་སྡིགས་མཛུབ་ནི་གཡོན་པའི་ཕྱག་རྒྱའོ། །རྡོ་རྗེ་སྐྱིལ་མོ་ཀྲུང་གིས་བཞུགས་ཤིང་ཆོས་
[212a.5]སྐུའི་རང་བཞིན་ཅན་ནོ། །འཇམ་དཔལ་དེའི་སྔགས་ནི་འདིའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཛྙཱ་ན་སཱ་ག་རཱ་ཡ། ཨ་མི་ཏ་བྷ་དེ་བ་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨཪྷ་ཏེ་བྷྱཿ སཾ་མྱཀི་སཾ་བུདྡྷཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་
[212a.6]ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏུཏྟཱ་རེ་ཏུ་རེ་སྭཱ་ཧཱ། ཞེས་བརྗོད་པས་པདྨའི་རིགས་ཐམས་ཅད་ཀྱིས་མེ་ཏོག་དང་བདུག་སྤོས་དང་མར་མེ་དང་དྲི་ཆབ་དང་ཞལ་ཟས་ཀྱིས་མཆོད་དོ། །འཇམ་དཔལ་དེའི་ལས་ནི་འདིའོ། །དྷ་དུ་ར་དང་ནིམ་པ་དང་མྱ་ངན་འཚང་
[212a.7]གིས་མེ་ཏོག་བཏགས་ཏེ་ཕྱེ་མ་སྦྲང་རྩི་དང་ལྡེ་གུ་བྱས་ནས་སྔགས་འདི་བརྗོད་པར་བྱའོ། །ཨོཾ་ཨ་མུ་ཀ་ཨ་མི་ཏ་ནཾ་ཀུ་མཱ་རི་མ་ཧཱ་མུ་རི་དྲ་བ་ཏེ་ན་ད་སྱ་པི་ཏ་བ་ཡཙྪ་ཏུ་ཧཱུྃ་ཧྲཱིཿ། ཞེས་བརྗོད་ནས་ལུས་ལ་བྱུགས་ན་རང་དབང་མེད་པར་ཁུགས་པར་འགྱུར་རོ། །པདྨ་རིགས་ཀྱི་ཡུམ་
[212b]
[212b.1]གྱི་ལེའུ་སྟེ་བཅུ་གསུམ་པའོ།། །།འཇམ་དཔལ་དེ་བཞིན་གཤེགས་པའི་ཡུམ་ནི་ཞལ་བཞི་ཕྱག་བརྒྱད་པ་སེར་མོ་གསེར་བསྲེགས་པ་ལྟ་བུའི་སྐུ་གཞོན་ནུ་ལང་ཚོ་ལ་བབ་པ། རྩ་བའི་ཞལ་སེར་པོ་གཡས་དཀར་བ་གཡོན་དམར་བ་རྒྱབ་ཀྱི་ཞལ་གནག་པ་རིགས་
[212b.2]བཞིས་དབུ་ལ་མཚན་པ་སྤྱན་གསུམ་པའོ། །ཕྱག་བརྒྱད་ན་འཁོར་ལོ་དང་མདའ་དང་མདུང་དང་ཐ་མ་མཆོག་སྦྱིན་མཛད་པའོ། །ཨུཏྤ་ལ་དང་གཞུ་དང་རྡོ་རྗེ་ལྕགས་ཀྱུ་དང་ཞགས་པ་དང་སྡིགས་མཛུབ་དང་བཅས་པ་གཡོན་ན་འཛིན་པའོ། །རྡོ་རྗེ་སྐྱིལ་མོ་
[212b.3]ཀྲུང་གིས་བཞུགས་ཤིང་ཆོས་སྐུའི་རང་བཞིན་ཅན་ནོ། །འཇམ་དཔལ་དེའི་སྔགས་ནི་འདིའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱ་ཛྙཱ་ན་སཱ་ག་རཱ་ཡ་བཻ་རོ་ཙ་ན་བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨཪྷ་ཏེ་བྷྱཿ སཾ་མྱཀ་སཾ་བུདྡྷཱ་ཡ། ཏདྱ་ཐཱ། ཨོཾ་ཏཱ་རེ་ཏུཏྟཱ་རེ་ཏུ་རེ་
[212b.4]སྭཱ་ཧཱ། ཞེས་བརྗོད་པས་ནི་དེ་བཞིན་གཤེགས་པའི་རིགས་ཐམས་ཅད་ཀྱིས་མཆོད་པའི་མེ་ཏོག་དང་མར་མེ་དང་བདུག་པ་དང་དྲི་ལ་སོགས་པས་མཆོད་དོ། །འཇམ་དཔལ་དེའི་ལས་ནི་འདིའོ། །ཐལ་ཆེན་དང་ས་ཞག་ལ་གཟུགས་བྱ་སྟེ་སྙིང་གར་གསལ་
[212b.5]བྱེད་གཉིས་ཀྱི་ཡི་གེའི་མཐའ་ཅན་བཅུག་ལ་སྔགས་འདི་བརྗོད་པར་བྱའོ། །ཨོཾ་མཱ་ར་ཡ་མཱ་ར་ཡ། ཀཱ་ར་ཡ་ཀཱ་ར་ཡ། སྟཾ་བྷ་ཡ་སྟཾ་བྷ་ཡ། ཛཾ་བྷ་ཡ་ཛཾ་བྷ་ཡ། ཧཱུྃ་ཧཱུྃ་ཧཱུྃ། ལྃ་ལྃ་ལྃ་ལྃ་ལྃ། ཞེས་བརྗོད་ནས་ལམ་རྒྱ་གྲམ་དུ་སྦ་བར་བྱའོ། །དེ་བཞིན་གཤེགས་
[212b.6]པ་ཐམས་ཅད་ཀྱི་ཡུམ་གྱི་ལེའུ་སྟེ་བཅུ་བཞི་པའོ།། །།འཇམ་དཔལ་རིན་པོ་ཆེའི་རིགས་ཀྱི་ཡུམ་ནི་ཞལ་བཞི་ཕྱག་བརྒྱད་པ་རྩ་བའི་ཞལ་ནི་མཐིང་ག་གཞོན་ནུ་ལང་ཚོ་ལ་བབ་པ་མཐིང་གའི་སྐུ་ཞལ་གཡས་དཀར་བ་གཡོན་དམར་བ་རྒྱབ་ཞལ་སེར་བ་རིགས་བཞིས་དབུ་
[212b.7]ལ་མཚན་པ་སྤྱན་གསུམ་པའོ། །ཕྱག་བརྒྱད་ནི་རིན་པོ་ཆེ་དང་མདའ་དང་མདུང་དང་ཐ་མ་མཆོག་སྦྱིན་མཛད་པའོ། །ཨུཏྤལ་དང་གཞུ་དང་རྡོ་རྗེ་ལྕགས་ཀྱུ་དང་ཞགས་པ་དང་སྡིགས་མཛུབ་གཡོན་པ་ན་འཛིན་པའོ། །རྡོ་རྗེ་སྐྱིལ་མོ་ཀྲུང་གིས་བཞུགས་ཤིང་ཆོས་སྐུའི་རང་བཞིན་ཅན་ནོ། །
[213a]
[213a.1]༄༅། །འཇམ་དཔལ་དེའི་སྔགས་ནི་འདིའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཛྙཱ་ན་སྭཱ་ག་རཱ་ཡ་སཾ་བྷ་བ་བྱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨཪྷ་ཏེ་བྷྱཿ སཾ་མྱཀ་སཾ་བུདྡྷཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། །
[213a.2]ཏདྱ་ཐཱ། ཨོཾ་ཏཱ་རེ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བརྗོད་པས་རིན་པོ་ཆེའི་རིགས་ཐམས་ཅད་ཀྱིས་མེ་ཏོག་དང་བདུག་སྤོས་དང་མར་མེ་དང་དྲི་ཆབ་ཀྱིས་མཆོད་དོ། །འཇམ་དཔལ་དེའི་ལས་ནི་འདིའོ། །སྟག་མའི་རྩ་བ་རུལ་བ་དང་རྙིང་པ་ལས་སྐྱེས་པའི་སྲིན་བུ་དང་ས་བོན་
[213a.3]གཉིས་སུ་བསྲེས་པ་ཁམ་པའི་ག་འུར་བཅུག་སྟེ་སྔགས་འདི་བརྗོད་པར་བྱའོ། །ཨོཾ་ཨ་མུ་ཀ་ཨི་བི་ཊཱ་ནཾ། ཨཱ་ཀརྵ་ཡ་ཨཱ་ཀརྵ་ཡ་ཨ་མུ་ཀི་མ་ཡེ་བ་སེ་ཏྲཾ་ས་བན་ཀ་ཐ་ཧཱུྃ་ཧྲཱིཿ། ཞེས་བཟླས་ཏེ་མ་ལ་འོག་ཏུ་སྦས་ན་ཡོན་ཏན་ཤེས་ཤིང་མི་ཕྱེད་པར་འགྱུར་རོ། །རིན་པོ་ཆེའི་
[213a.4]རིགས་ཀྱི་ཡུམ་གྱི་ལེའུ་སྟེ་བཅྭ་ལྔ་པའོ།། །།འཇམ་དཔལ་ལས་ཀྱི་རིགས་ཀྱི་ཡུམ་ནི་ཞལ་བཞི་ཕྱག་བརྒྱད་པ་རྩ་བའི་ཞལ་ནི་ལྗང་གུ་གཞོན་ནུ་ལང་ཚོ་ལ་བབ་པ་གཡས་དཀར་བ་གཡོན་དམར་བ་རྒྱབ་ཞལ་ལྗང་གུ་རིགས་བཞིས་དབུ་ལ་མཚན་པ་སྤྱན་གསུམ་པའོ། །
[213a.5]ཕྱག་བརྒྱད་ལ་རལ་གྲི་དང་མདའ་དང་མདུང་དང་ཐ་མ་མཆོག་སྦྱིན་མཛད་པའོ། །ཨུཏྤལ་དང་གཞུ་དང་རྡོ་རྗེ་ལྕགས་ཀྱུ་དང་། ཞགས་པ་དང་སྡིགས་མཛུབ་ནི་གཡོན་ན་འཛིན་པའོ། །རྡོ་རྗེ་སྐྱིལ་མོ་ཀྲུང་གིས་བཞུགས་ཤིང་ཆོས་སྐུའི་རང་བཞིན་ཅན་ནོ། །འཇམ་
[213a.6]དཔལ་དེའི་སྔགས་ནི་འདིའོ། །ན་མོ་རཏྣ་ཏྲ་ཡཱ་ཡ། ནམ་ཨཱརྱ་ཛྙཱ་ན་སཱ་ག་རཱ་ཨ་མོ་གྷ་སིདྡྷི་བྱཱུ་ཧ་རཱ་ཛཱ་ཡ། ཏ་ཐཱ་ག་ཏཱ་ཡ། ཨཪྷ་ཏེ་བྷྱཿ སཾ་མྱཀ་སཾ་བུདྡྷཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏུ་
[213a.7]རེ་ཏུཏྟཱ་རེ་སྭཱ་ཧཱ། ཞེས་བརྗོད་པས་ལས་ཀྱི་རིགས་ཐམས་ཅད་ཀྱིས་མེ་ཏོག་དང་བདུག་སྤོས་དང་མར་མེ་དང་དྲི་ཆབ་ཀྱིས་མཆོད་དོ། །འཇམ་དཔལ་དེའི་ལས་ནི་ཕྲག་དོག་མེད་པར་མོ་ཐམས་ཅད་འགུགས་པ་ནི་ཕུག་རོན་གྱི་མིག་དང་ལྕེ་དང་སྙིང་དང་གོ་རོ་ཙན་དང་དངུལ་རྡོ་དང་དེ་
[213b]
[213b.1]རྣམས་ནིམ་པས་རིལ་བུ་བྱས་ཏེ་འདི་བརྗོད་པར་བྱའོ། །ཙ་ལ་པྲ་ཙ་ལ་ཤཱི་གྷྲཱཾ་ག་མི་དེ་བ་དངྟ་ཨུ་ཙ་ཏཱ་ཡ་ཨ་མུ་ཀཾ་བ་སཱ་ནཱཾ་མུག་ཏཾ་ཀུ་རུ་ན་ཡིན་མ་ཧཱ་རི་ཧད་ཏེ་ཧྲཱིཿསྭཱ་ཧཱ། ཞེས་བཟླས་ཏེ་བྱུགས་ན་མོ་ཐམས་ཅད་ཁུགས་པར་འགྱུར་དབང་དུ་འགྱུར་ཏེ་ཕྲག་དོག་མེད་པར་འགྱུར་
[213b.2]རོ། །ལས་ཀྱི་རིགས་ཀྱི་ཡུམ་གྱི་ལེའུ་སྟེ་བཅུ་དྲུག་པའོ།། །།དེ་ལྟར་ལས་ཀྱི་བྱེ་བྲག་བསྟན་ནས་འཇམ་དཔལ་གཞོན་ནུར་གྱུར་པས་སྨྲས་པ། ལས་རྣམས་ཐམས་ཅད་ཀུན་རྫོགས་པར་བྱེད་པ་སྦྱིན་སྲེག་ཇི་ལྟར་ནན་ཏན་དུ་བྱ་ཞེས་སྨྲས་པ་དང་། བཅོམ་ལྡན་འདས་
[213b.3]ཀྱིས་བཀའ་སྩལ་པ། འཇམ་དཔལ་འདི་ཐམས་ཅད་ཀྱི་སྔོན་དུ་འགྲོ་ཞིང་སོ་སོའི་ལས་བསྒྲུབ་པའི་ཕྱིར་སྦྱིན་སྲེག་བྱའོ། །དེ་ལ་དང་པོ་ཞི་བའི་ལས་བྱ་བ་ནི་ཚེས་གསུམ་པའི་ཟླ་བ་ལ་ཁ་དོག་དང་མཐུན་པའི་ཁང་བུ་བྱ་སྟེ་རྡོ་རྗེ་དཀར་པོ་དགོད་པར་བྱའོ། །བུད་ཤིང་ནི་ཙནྡན་
[213b.4]དཀར་པོའི་ཤིང་ལ་སོགས་པ་ལ་བྱའོ། །དེ་ལ་མེ་སྦར་ཏེ་སྐུ་གཟུགས་མདུན་དུ་བཞག་སྟེ་འབྲས་དང་ཁྲེ་དང་ཅི་ཙེ་དང་ཏིལ་དཀར་པོ་ལ་སྔགས་གདབ་པ་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ལན་བདུན་ནམ་ཉི་ཤུ་རྩ་གཅིག་ཏུ་བཟླས་ཏེ་མེའི་ནང་དུ་དོར་བར་བྱའོ། །ཞོ་
[213b.5]དང་འོ་མ་ལ་སྔགས་བཏབ་སྟེ་ཤཱནྟིཾ་ཀུ་རུ་དང་བཅས་པས་དབུལ་བར་བྱའོ། །འོ་མ་ཅན་གྱི་ཤིང་དང་མར་དཀར་པོ་ལ་ནི་སརྦ་པཱ་བཾ་དང་བཅས་པས་ཕུལ་ཏེ་བསྟོད་པ་བྱའོ། །འཇམ་དཔལ་མེ་ཏོག་དཀར་པོ་དང་བཅས་པའི་མེའི་ཁང་པར་ཙནྡན་ལ་སོགས་པའི་དྲི་ཞིམ་པོའི་
[213b.6]ཤིང་ལ་མེ་སྦར་ཏེ། སྐུ་གཟུགས་མདུན་དུ་བཞག་ལ་ཆུ་དང་ཡུངས་ཀར་ལ་སྔགས་བཏབ་ལ་མེར་གཏོར་བའི་སྔགས་ནི། །ཏདྱ་ཐཱ། ཨོཾ་སརྦ་ཏ་ཐཱ་ག་ཏ། ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བྱ་བའི་སྔགས་དང་སརྦ་བཱ་བཾ་ཤཱནྟིཾ་ཀུ་རུ་སྭཱ་ཧཱ། ཞེས་བྱ་བ་ཆུ་ཁྱོར་བ་བརྒྱ་
[213b.7]རྩ་བརྒྱད་དབུལ་བར་བྱའོ། །འཇམ་དཔལ་དེའི་ཕན་ཡོན་ནི་མཚམས་མེད་པ་ལ་སོགས་པའི་སྡིག་པ་ཞི་བར་འགྱུར་རོ། །ནད་འགོ་བ་དང་གདོན་ལ་སོགས་པ་ཐམས་ཅད་ཀྱང་ཞི་བར་འགྱུར་རོ། །སྐྱེ་བ་ཐམས་ཅད་དུ་ཚེ་རབས་དྲན་པར་འགྱུར་རོ། །འཇམ་དཔལ་བའི་
[214a]
[214a.1]རྣམ་པ་ལྔས་བྱུག་པས་བྱུགས་ཏེ། མེའི་ཁང་བུ་དྲི་དང་ལྡན་པའི་ཁང་པར་སྤྲ་ཚིལ་ལས་གཟུགས་བྱས་པ་དང་བཅས་པ་སྔགས་འདིས་བསྲེག་གོ། །ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བྱ་བས་བསྲེགས་ན་དབང་དུ་འགྱུར་ཞིང་ཚར་གཅད་པར་ཡང་
[214a.2]འགྱུར་རོ། །སྦྱིན་སྲེག་གི་ལེའུ་སྟེ་བཅུ་བདུན་པའོ།། །།དེ་ནས་བཅོམ་ལྡན་འདས་ཀྱིས་འཛུམ་པ་མཛད་དེ། བྱང་ཆུབ་སེམས་དཔའ་འཇམ་དཔལ་གཞོན་ནུ་ལ་འཁོར་ལོའི་རིམ་པ་བཀའ་སྩལ་ཏོ། །འཁོར་ལོ་ལིང་ཚེ་དགུ་པ་ལ་ཨོཾ་དད་ཧཱ་གཉིས་ཀྱི་དབུས་སུ་
[214a.3]ཆེ་གེ་མོ་དང་བཅས་པ་བྲི། རཀྵཿརཀྵཿཞེས་པ་ནི་བསྲུང་བའོ། །ཕྱོགས་མཚམས་སུ་ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་བྱ་བ་བྲིས་ཏེ་ཀུན་ལ་སྭཱ་ཧཱའི་བར་དུ་བཅུག་པ་གྲོ་ག་ལ་གུར་གུམ་གྱིས་བྲིས་ནས་དཔུང་བ་ལ་བཏགས་ན་བསྲུང་བའི་མཆོག་ཏུ་འགྱུར་རོ། །
[214a.4]ཞི་བའི་བསྲུང་བའི་འཁོར་ལོའི་ལེའུ་སྟེ་བཅྭ་བརྒྱད་པའོ།། །།དེ་ནས་དབང་གི་བསྲུང་བ་ནི། འཁོར་ལོ་ལིང་ཚེ་དགུ་པ་ལ་ཨོཾ་དང་ཧཱ་གཉིས་ཀྱི་དབུས་སུ་ནི་ཆེ་གེ་མོ་དང་བཅས་པ་བྲི། རཀྵཿརཀྵ་ཞེས་པ་ནི་བསྲུང་བའོ། །ཕྱོགས་མཚམས་སུ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཞེས་
[214a.5]བྱ་བ་བྲི་སྟེ་ཀུན་ལ་མུ་དང་མུའི་བར་དུ་ས་བོན་ནོ། །དེ་གྲོག་དམར་པོ་ལ་རྒྱ་སྐྱེགས་ཀྱི་ཁུ་བས་བྲིས་ཏེ་ལྟེ་བར་མི་མངོན་པར་བཏགས་ན་བསྲུང་བའི་མཆོག་ཏུ་འགྱུར་ཞིང་དབང་དུ་སྡུད་དོ། །དབང་གི་བསྲུང་བའི་འཁོར་ལོའི་ལེའུ་སྟེ་བཅུ་དགུ་པའོ།། །།དེ་ནས་རྒྱས་པའི་བསྲུང་
[214a.6]བ་ནི་འཁོར་ལོ་རྩིབས་བརྒྱད་པ་བྱ་སྟེ། ཨོཾ་ཏཱ་རེ་ཏུཏྟཱ་རེ་ཏུ་རེ་བརྒྱད་པོ་དགོད་པར་བྱའོ། །དབུས་སུ་སྭཱ་ཧཱའི་མཐའ་ཅན་གྱི་མིང་རཀྵཿརགྵཿདང་བཅས་པ་གྲོག་ལ་གུར་གུམ་གྱིས་བྲིས་པ་དཔུང་པའམ། མགུལ་དུ་བཏགས་ན་བསྲུང་བའི་མཆོག་ཏུ་འགྱུར་རོ། །རྒྱས་པའི་བསྲུང་
[214a.7]བའི་འཁོར་ལོའི་ལེའུ་སྟེ་ཉི་ཤུ་པའོ།། །།དེ་ནས་བར་ཆད་ཐམས་ཅད་བསྲུང་བའི་འཁོར་ལོ་ནི་མུ་ཁྱུད་གསུམ་ལ་ཐ་མ་ལིང་ཚེ་བརྒྱད་པའོ། །དབུས་སུ་མིང་གི་མཐའ་ཅན་གྱི་སྭཱ་ཧཱ་རཀྵཿདང་བཅས་པའོ། །མུ་ཁྱུད་ནང་མ་ལ་ཨུ་ཨུ་ཨུ་ཨུ་ཨུ་ཨུ་ཨུ་ཨུ་ཞེས་བྱ་བ་དགོད་པར་
[214b]
[214b.1]བྱའོ། །ལིང་ཚེ་བརྒྱད་པ་ཕྱི་མ་ལ་ནི། ཨོཾ་ཏཱ་རེ་ཏུ་རེ་ཏུཏྟཱ་རེ་ཞེས་བྱ་བའི་ཡིག་འབྲུ་རྣམས་ཨུ་དང་ཨུའི་བར་དུ་བཅུག་པ་བཀོད་ལ་གྲོ་ག་འམ་ཤིང་ཤུན་ལ་གུར་གུམ་གྱིས་བྲིས་ཏེ་སྤྱི་བོའམ་མཆན་ཁུང་དུ་མིས་མི་མཐོང་བར་བཏགས་ན་གནོད་པ་ཐམས་ཅད་ལས་ཐར་རོ། །སྔགས་ནི་
[214b.2]ཅི་མང་དུ་གྲངས་དང་ལྡན་པར་བཟླས་སོ། །ཤིན་ཏུ་རྒྱས་པའི་བསྲུང་བའི་འཁོར་ལོའི་ལེའུ་སྟེ་ཉི་ཤུ་རྩ་གཅིག་པའོ།། །།དེ་ནས་ཕྲིན་ལས་ཐམས་ཅད་བསྒྲུབ་པའི་འཁོར་ལོ་ནི་གྲོག་འམ་རས་ལ་ལིང་ཚེ་དགུ་པའི་འཁོར་ལོ་ཙནྡན་དཀར་པོའི་ཆུས་བྲིས་ཏེ་སྔགས་དགོད་བ་ནི། 
[214b.3]ཨ་ཨཱ་ཨི་ཨཱི་ཨུ་ཨཱུ་ཨེ་ཨཻ་ཨོ་ཨོཾ་རྀ་རཱྀ་ལྀ་ལཱྀ་ཨཾ་ཨཿཞེས་བྱ་བ་ཕྱིའི་མུ་ཁྱུད་ལའོ། །ནང་གི་མུ་ཁྱུད་ལ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ། ཨོཾ་དང་ཧཱའི་བར་དུ་རཀྵཿ ཤཱིནྟཾ་ཀུ་རུ་སྭཱ་ཧཱ་ཞེས་པ་ནི་སྟེང་གི་འཁོར་ལོའོ། །འོག་གི་འཁོར་ལོ་ནི་སྔགས་བཟློག་པས་སོ། །ཕྱིའི་དབྱངས་
[214b.4]ཡིག་ཀྱང་བཟློག་པར་ཤེས་པར་བྱའོ། །དབུས་སུ་ནི་ཨོཾ་དང་ཧཱའི་བར་དུ་རཀྵཿཤཱནྟིཾ་ཀུ་རུ་བྲི་བར་བྱའོ། །ཞི་བ་ཆེན་པོའི་འཁྲུལ་འཁོར་གྱི་བསྲུང་བ་སྟེ་ལེའུ་ཉི་ཤུ་རྩ་གཉིས་པའོ།། །།དེ་ནས་ཕྲིན་ལས་བཞིའི་ལས་སོ་སོའི་འཁོར་ལོ་ནི་ཞི་བ་ནི་ཁམ་པ་ལ་གའུ་ཁ་སྦྱོར་བྱ་སྟེ་
[214b.5]མེར་བསྲེགས་ལ་ཁ་དོག་དཀར་པོས་བྱུག་པར་བྱའོ། །དེའི་ནང་དུ་འཁོར་ལོ་ལིང་ཚེ་དགུ་པ་བྲིས་ཏེ་སྔགས་དགོད་པ་ནི། ཨོཾ་ཏཱ་རེ་ཏུཏྟཱ་རེ་ཏུ་རེ་ཞེས་བྱ་བ་རེའུ་མིག་བརྒྱད་ལའོ། །རུ་རུ་ཨོཾ་རུ་རུ། རུ་རུ་ཏཱ་རུ་རུ། རུ་རུ་རེ་རུ་རུ། རུ་རུ་ཏུ་ཏ་རུ་རུ། རུ་རུ་ཏཱ་རུ་རུ། རུ་རུ་རེ་རུ་རུ། རུ་རུ་
[214b.6]ཏུ་རུ་རུ། རུ་རུ་རེ་རུ་རུ། ཞེས་བྲིའོ། །དབུས་སུ་ནི་ཀུ་རུ་ཤཱནྟིཾ་ཀུ་རུ་སྭཱ་ཧཱ་ཞེས་བྲིས་ཏེ་ག་འུར་སྦྱར་ཏེ་དབུས་སུ་སྲད་པུ་དཀར་པོ་དང་ལྡན་པའི་གའུ་མཎྜལ་ཐོག་ཏུ་བཞག་ལ། མེ་ཏོག་དཀར་པོས་མཆོད་ཅིང་མཆོད་པ་རྣམ་པ་ལྔ་ཡང་དབུལ་ཏེ་དུས་གསུམ་དུ་མཆོད་ན་ཞི་བར་འགྱུར་རོ། །
[214b.7]ཞི་བའི་འཁོར་ལོའི་ལེའུ་སྟེ་ཉི་ཤུ་རྩ་གསུམ་པའོ།། །།དེ་ནས་ཞི་བ་ཆེན་པོའི་ལས་བྱ་བ་ནི་ཁམ་པ་ལ་གའུ་ཁ་སྦྱོར་བྱ་སྟེ་ཙནྡན་དཀར་པོས་སྣག་ཚ་བྱས་ལ་འཁོར་ལོ་ཕྱི་ནང་དང་ལྡན་པའི་ལིང་ཚེ་དགུ་པ་བྲི་བར་བྱའོ། །སྔགས་དགོད་པ་ནི་སྭཱ་ཤཱནྟི་ཀུ་རུ་ཧཱ་ཞེས་བྱ་བ་དབུས་སུ་བྲིའོ། །
[215a]
[215a.1]མུ་ཁྱུད་ནང་མ་ལ་ནི་ཨ་ཨ་ཞེས་བྱ་བ་བརྒྱད་དགོད་པར་བྱའོ། །མུ་ཁྱུད་ཕྱི་མ་ལ་ནི་ཨ་ཨོཾ་ཨ་ཨ་ཏཱ་ཨ་ཨ་རེ་ཨ། ཨ་ཏུཏ་ཨ། ཨ་ཏཱ་ཨ། ཨ་རེ་ཨ། ཨ་ཏུ་ཨ། ཨ་རེ་ཨ། ཞེས་བྱ་བ་བྲི་བར་བྱའོ། །གའུ་མེ་ཏོག་གི་ཕྲེང་བ་བཅིངས་ཏེ་མཎྜལ་གྱི་
[215a.2]སྟེང་དུ་བཞག་ནས་དུས་བཞིར་མཆོད་ཅིང་ཞག་བདུན་དུ་སྔགས་མ་ནོར་བར་བཟླས་ན་ཞི་བ་ཆེན་པོར་འགྲུབ་པར་འགྱུར་རོ། །ཞི་བ་ཆེན་པོའི་ལེའུ་སྟེ་ཉི་ཤུ་རྩ་བཞི་པའོ།། །།དེ་ནས་རྒྱས་པའི་ལས་བྱ་བ་ནི་གུར་གུམ་མམ་གི་ཝང་གིས་གྲོ་ག་ལ་འཁོར་ལོ་ཕྱི་ནང་དང་ལྡན་པའི་
[215a.3]ལིང་ཚེ་དགུ་པ་བྲི་སྟེ། དབུས་སུ་སརྦྦ་པུཥྚིཾ་ཀུ་རུ། ཨོཾ་ཨ་ཞེས་བྱ་བ་དགོད་པར་བྱའོ། །ལིང་ཚེ་ནང་མ་བརྒྱད་ལ་ཨོཾ་བརྒྱད་བྲི་བར་བྱའོ། །ལིང་ཚེ་ཕྱི་མ་བརྒྱད་ལ། ཨོཾ་ཨོཾ་ཨོཾ། ཨོཾ་ཏཱ་ཨོཾ། ཨོཾ་རེ་ཨོཾ། ཨོཾ་ཏུཏ་ཨོཾ། ཨོཾ་ཏཱ་ཨོཾ། ཨོཾ་རེ་ཨོཾ། ཨོཾ་ཏུ་ཨོཾ། ཨོཾ་
[215a.4]རེ་ཨོཾ། ཞེས་བྱ་བ་བྲིས་ནས་ཁམ་པའི་གའུར་བཅུག་སྟེ་མེ་ཏོག་སེར་པོ་ནཱ་ག་པུཥྤའི་མེ་ཏོག་དང་མཆོད་པ་ལྔ་དུས་བཞིར་ཟླ་བ་རྒྱས་ནས་བཟུང་ནས་ཞག་བདུན་དུ་མཆོད་ན་ཚེ་དང་བསོད་ནམས་ཐམས་ཅད་རྒྱས་པར་འགྲུབ་བོ། །རྒྱས་པའི་འཁོར་ལོའི་ལེའུ་སྟེ་ཉི་ཤུ་རྩ་ལྔ་པའོ།། །།
[215a.5]དེ་ནས་དབང་དུ་བསྡུ་བར་འདོད་ན། ཀཎྜ་ཀ་རིའི་ཤུན་པ་དང་སེང་ལྡེང་གི་ཤུན་པ་དང་མཛོ་མོ་ཤིང་གི་ཤུན་པ་བཀུས་པའི་ཁུ་བས་བསེ་གབ་བམ་གའུ་ལ་འཁོར་ལོ་བྲི་བ་ནི་ལིང་ཚེ་དགུ་པའོ། །སྔགས་དགོད་པ་ནི་དབུས་སུ་ཨ་སྭཱ་ཙ་ཨ་མོ་གྷ་ཨཱ་ཧྲཱིཿཧ། ཞེས་བྲི་བར་བྱའོ། །ལིང་
[215a.6]ཚེ་བརྒྱད་ལ་ནི། ཨ་ཨོཾ་ཨ། ཨ་ཏཱ་ཨ། ཨ་རེ་ཨ། ཨ་ཏུཏ་ཨ། ཨ་ཏཱ་ཨ། ཨ་རེ་ཨ། ཨ་ཏུ་ཨ། ཨ་རེ་ཨ། ཞེས་བྲིས་ནས་ཐོད་པ་ཁ་སྦྱོར་གྱི་ནང་དུ་བཅུག་ལ་སྐུད་པ་སྔོན་པོས་བཀྲིས་ཏེ་མེ་ཏོག་དམར་པོ་དང་མཆོད་པ་ལྔས་དུས་བཞིར་ཟླ་བ་ཁམ་པའི་དུས་སུ་མཆོད་
[215a.7]ན་ཐམས་ཅད་དབང་དུ་འདུའོ། །དབང་དྲག་གི་འཁོར་ལོའི་ལེའུ་སྟེ་ཉི་ཤུ་རྩ་དྲུག་པའོ།། །།དེ་ནས་དབང་དུ་འདུ་བར་བྱེད་པ་ནི། སྲིན་ལག་གི་ཁྲག་དང་རྒྱ་སྐྱེགས་ཀྱི་ཁུ་བ་དང་དུར་ཁྲོད་ཀྱི་སོལ་བ་དང་ཀན་ཀའི་ཁུ་བ་རྣམས་ཀྱིས་བྲིས་ཏེ། དུར་ཁྲོད་ཀྱི་རས་སམ་མི་ཤི་བའི་གོས་ལ་
[215b]
[215b.1]འཁོར་ལོ་ལིང་ཚེ་དགུ་པ་བྲིའོ། །དབུས་སུ་ཨ་མོ་གྷ་ཧྲཱིཿཧ་ཞེས་བྲིའོ། །རྩིབས་བརྒྱད་ལ་ཨོཾ་དེ་ཨོཾ། ཏཱ་བ་ཏཱ། རེ་དཏ་རེ། ཏུཏྟཱ་ཏུཏ། ཏཱ་ཨ་ཏཱ། རེ་མོ་རེ། ཏུ་གྷ་ཏུ། རེ་ཧྲིཿཞེས་བྱ་བ་བྲིས་ཏེ་གའུར་སྲིན་མགོ་དམར་པོ་དང་འཁོར་ལོ་ཕྲལ་ནས་གཙང་པོ་ཕར་
[215b.2]འགྲམ་ཚུར་འགྲམ་དུ་སྦས་ན་དབྱེ་ཞིང་དབང་དུ་འགྱུར་རོ། །དབྱེ་ཞིང་དབང་དུ་བསྡུ་བའི་འཁོར་ལོའི་ལེའུ་སྟེ་ཉི་ཤུ་རྩ་བདུན་པའོ།། །།དེ་ནས་བསྐྲད་པར་འདོད་ན་ར་དུག་པ་དང་ཁྲག་དང་ར་མས་རྣམས་སྦྱར་ནས། དུར་ཁྲོད་ཀྱི་རས་ལ་འཁོར་ལོ་གཉིས་བྲིས་ཏེ་ལིང་ཚེ་
[215b.3]དགུ་པའི་དབུས་སུ་ཧས་ཨུ་ཙ་ཧ་ཧ་ཧ། བྲི་བར་བྱའོ། །ལིང་ཚེ་བརྒྱད་ལ་ཧ་ཨོཾ་ཧ། ཧ་ཏཱ་ཧ། ཧ་རེ་ཧ། ཧ་ཏུཏ་ཧ། ཧ་ཏཱ་ཧ། ཧ་རེ་ཧ། ཧ་ཏུ་ཧ། ཧ་རེ་ཧ། ཞེས་བྲིས་ཏེ་ཁ་སྦྱར་ཀ་པཱ་ལར་བཅུག་སྟེ་སྐུད་པ་སྔོན་པོས་བཅིངས་ཏེ་དུར་ཁྲོད་དུ་སྦས་ན་བསྐྲད་པར་འགྱུར་རོ། །
[215b.4]བསྐྲད་པའི་འཁོར་ལོའི་ལེའུ་སྟེ་ཉི་ཤུ་རྩ་བརྒྱད་པའོ།། །།དེ་ནས་དབྱེ་བའི་འཁོར་ལོ་ནི། དུར་ཁྲོད་ཀྱི་སོལ་བ་དང་བྱ་རོག་དང་འུག་པའི་ཁྲག་དང་དུག་རྣམས་མཉམ་པར་བསྲེས་པའི་སྣག་ཚས་འཁོར་ལོ་ཕྱི་ནང་བཅས་པའི་ལིང་ཚེ་དགུ་པ་བྲིས་ཏེ་དབུས་སུ་ཕཊ་སྭཱ་དེ་བ་ད་ཏ་
[215b.5]ཏ་ཧཱ་ཕཊ་ཞེས་བྱ་བ་བྲིའོ། །ལིང་ཚེ་ནང་མ་བརྒྱད་ལ་ཕཊ་ཕཊ་ཕཊ་ཕཊ་ཕཊ་ཕཊ་ཕཊ་ཕཊ། ཞེས་བྱ་བ་བྲིའོ། །ལིང་ཚེ་ཕྱི་མ་བརྒྱད་ལ་ཕཊ་ཨོཾ་ཕཊ། ཕཊ་ཏཱ་ཕཊ། ཕཊ་རེ་ཕཊ། ཕཊ་ཏུཏ་ཕཊ། ཕཊ་ཏཱ་ཕཊ། ཕཊ་རེ་ཕཊ། ཕཊ་ཏུ་ཕཊ། ཕཊ་རེ་ཕཊ་ཞེས་བྱ་བ་བྲི་སྟེ། 
[215b.6]བྱ་རོག་དང་འུག་པའི་སྒོ་ངར་བཅུག་སྟེ་བྲག་དང་ཆུ་འཐབ་སར་སྒོ་ང་སྦས་ན་འབྱེ་བར་འགྱུར་རོ། །དབྱེ་བའི་འཁོར་ལོའི་ལེའུ་སྟེ་ཉི་ཤུ་རྩ་དགུ་པའོ།། །།དེ་ནས་གསད་པའི་འཁོར་ལོ་ནི། དུག་དང་ཁྲག་དང་སྐེ་ཚེ་རྣམས་མཉམ་པར་སྦྱར་བས་ལིང་ཚེ་དགུ་པའི་འཁོར་ལོ་ཕྱི་ནང་དང་
[215b.7]བཅས་པ་བྲིས་ཏེ། དབུས་སུ་ཧཱུྃ་སྭཱ་མཱ་ར་ཡ་ཧཱ་ཕཊ་ཞེས་བྱ་བ་བྲིའོ། །ལིང་ཚེ་ནང་མ་ལ་ཧཱུྃ་ཕཊ་ཧཱུྃ། ཕཊ་ཧཱུྃ་ཕཊ། ཧཱུྃ་ཕཊ་ཧཱུྃ། ཕཊ་ཧཱུྃ་ཕཊ། ཧཱུྃ་ཕཊ་ཧཱུྃ། ཕཊ་ཧཱུྃ་ཕཊ། ཧཱུྃ་ཕཊ་ཧཱུྃ། ཕཊ་ཧཱུྃ་ཕཊ། ཞེས་བྱ་བ་བྲིའོ། །ལིང་ཚེ་ཕྱི་མ་ལ་ཧཱུྃ་ཨོཾ་ཕཊ། ཧཱུྃ་ཏཱ་ཕཊ། ཧཱུྃ་རེ་ཕཊ། ཧཱུྃ་ཏུཏ་
[216a]
[216a.1]ཕཊ། ཧཱུྃ་ཏཱ་ཕཊ། ཧཱུྃ་རེ་ཕཊ། ཧཱུྃ་ཏུ་ཕཊ། ཧཱུྃ་རེ་ཕཊ། ཞེས་བྱ་བ་བྲིས་ཏེ། རབས་ཆད་ཕོ་མོའི་ཐོད་པ་ལ་བྲིས་ཏེ་སྔགས་མང་དུ་བཟླས་ནས་དུར་ཁྲོད་དུ་སྦས་ན་འཆི་བར་འགྱུར་རོ། །གསད་པའི་འཁོར་ལོའི་ལེའུ་སྟེ་སུམ་ཅུ་པའོ།། །།དེ་ནས་མྱོས་པའི་འཁོར་
[216a.2]ལོ་ནི་ད་དུ་རའི་ཆུས་རས་སམ་ཤོ་གུ་ལ་ལིང་ཚེ་དགུ་པ་ཕྱི་ནང་དུ་བཅས་པ་བྲིས་ཏེ། དབུས་སུ་ཧ་ཧ་དེ་བ་ད་ཏ་ཏ་ཧ་ཧ། ཞེས་བྲིའོ། །ལིང་ཚེ་ནང་མ་ལ་ཧྷ་ཧྷ་ཧྷ་ཧྷ་ཧྷ་ཧྷ་ཧྷ་ཧྷ། ཞེས་བྲི་བར་བྱའོ། །ཕྱི་མ་བརྒྱད་ལ། ཧྷ་ཨོཾ་ཧྷ། ཧྷ་ཏཱ་ཧྷ། ཧྷ་རེ་ཧྷ། ཧྷ་ཏུ་ཏ་ཧྷ། ཧྷ་ཏཱ་ཧྷ། ཧྷ་རེ་ཧྷ། 
[216a.3]ཧྷ་ཏུ་ཧྷ། ཧྷ་རེ་ཧྷ། ཞེས་བྱ་བ་བྲིས་ཏེ། རྩྭའི་ག་འུར་བཅུག་ནས་བཟླས་པ་ཅི་ནས་ཀྱང་མྱུར་བར་བྱ་སྟེ། ལམ་རྒྱ་གྲམ་དུ་སྦས་ཏེ་ད་དུ་ར་སྤུངས་ན་མྱོས་པར་འགྱུར་རོ། །གསོ་ན་མར་སྦྲང་རྩི་བའི་འོ་མས་ལིང་ག་བཀྲུས་ན་འཚོ་བར་འགྱུར་རོ། །མྱོས་བྱེད་ཀྱི་འཁོར་ལོའི་ལེའུ་
[216a.4]སྟེ་སུམ་ཅུ་རྩ་གཅིག་པའོ།། །།དེ་ནས་མནན་པའི་འཁོར་ལོ་ནི་གཡམ་པ་ལ་ལིང་ཚེ་དགུ་པའི་འཁོར་ལོ་བྲིས་ཏེ། ཡུང་བའི་ཆུས་ལིང་ཚེ་དགུ་པའི་དབུས་སུ་ག་སྭ་སྟཾ་བྷ་ཡ། སྟཾ་བྷ་ཡ་བྷ་ཧ་ཞེས་བྱ་བ་བྲིའོ། །ལིང་ཚེ་བརྒྱད་ལ། ག་ཨོཾ་ག །ག་ཏཱ་ག །ག་རེ་ག །ག་ཏུཏ་
[216a.5]ག །ག་ཏཱ་ག །ག་རེ་ག །ག་ཏུ་ག །ག་རེ་ག །ཞེས་བྱ་བ་བྲིས་ཏེ། འཁོར་ལོ་ཁ་སྦྱར་ནས་ལམ་རྒྱ་གྲམ་དུ་སྦས་ན་འགུལ་མི་ཤེས་པར་འགྱུར་རོ། །མནན་པའི་འཁོར་ལོའི་ལེའུ་སྟེ་སུམ་ཅུ་རྩ་གཉིས་པའོ།། །།དེ་ནས་མནན་པ་ཆེན་པོ་ནི་ཡུང་བའི་ཁུ་བས་སྣག་ཚ་
[216a.6]བྱས་ཏེ། ཁམ་པའི་གའུའི་ནང་དུ་ཕྱི་ནང་ལིང་ཚེ་དགུ་པའི་འཁོར་ལོ་བྲིས་ཏེ་སྔགས་དགོད་པ་ནི། དབུས་སུ་རྒ་སྭཱ་སྟཾ་བྷ་ཡ་སྟཾ་བྷ་ཡ་རྒ་ཧ་ཞེས་བྱ་བ་བྲིའོ། །ནང་མ་ལ་ཧ་ཧ་ཧ་ཧ་ཧ་ཧ་ཧ་ཧ། ཞེས་བྱ་བ་བརྒྱད་བྲིའོ། །ཕྱི་རོལ་གྱི་ལིང་ཚེ་བརྒྱད་ལ་ནི། རྒ་ཨོཾ་རྒ། རྒ་ཏཱརྒ། 
[216a.7]རྒ་རེ་རྒ། རྒ་ཏུཏ་རྒ། རྟ་ཏཱ་རྒ། རྒ་རེ་རྒ། རྒ་ཏུ་རྒ། རྒ་རེ་རྒ། ཞེས་བྱ་བ་བྲིས་ཏེ། བསྒྲུབ་པ་འཕགས་མ་ལ་བྱས་ལ་དགྲ་གང་ནས་འོང་བའི་ཕྱོགས་སུ་སྦས་ན་བསྲུང་བར་འགྱུར་ཞིང་དགྲའི་སྒོར་སྦས་ན་མནན་པར་འགྱུར་རོ། །དགྲ་མནན་པའི་འཁོར་ལོའི་ལེའུ་སྟེ་སུམ་ཅུ་རྩ་
[216b]
[216b.1]གསུམ་པའོ།། །།དེ་ནས་རིག་སྔགས་ཀྱི་སྦྱོར་བ་གནོན་པར་བྱེད་པའི་འཁོར་ལོ་ནི་ཡུང་བའི་ཁུ་བས་གཡམ་པའམ། ལྷང་ཚེར་མ་གཉིས་གང་ཡང་རུང་བ་ལ་འཁོར་ལོ་བྲིས་ཏེ། ལིང་ཚེ་དགུ་པ་ཕྱི་ནང་དང་བཅས་པ་བྲིའོ། །སྔགས་དགོད་པ་ནི། དབུས་སུ་ཝ་སྭཱ་སྟཾ་བྷ་ཡ་
[216b.2]སྟཾ་བྷ་ཡ་ཧཱ། འཁོར་ལོ་ནང་མ་ལ། ཝ་ཝ་ཝ་ཝ་ཝ་ཝ་ཝ་ཝ། ཞེས་བྱ་བ་བྲིའོ། །ཕྱི་མ་ལ། ཝ་ཨོཾ་ཝ། ཝ་ཏཱ་ཝ། ཝ་རེ་ཝ། ཝ་ཏུཏ་ཝ། ཝ་ཏཱ་ཝ། ཝ་རེ་ཝ། ཝ་ཏུ་ཝ། ཝ་རེ་ཝ། ཞེས་བྱ་བ་བྲིས་ཏེ་ཕན་ཚུན་གཡས་གཡོན་དུ་འཁོར་ལོ་རེ་རེ་སྦས་ན་གནོན་
[216b.3]པར་འགྱུར་རོ། །རིག་སྔགས་ཀྱི་སྦྱོར་བ་གནོན་པའི་ལེའུ་སྟེ་སུམ་ཅུ་རྩ་བཞི་པའོ།། །།དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་འཇམ་དཔལ་གཞོན་ནུས་མེ་ཏོག་མན་དཱ་ར་བ་དང་པདྨ་དང་། ཀུ་མུ་ད་ལ་སོགས་པ་བསམ་གྱིས་མི་ཁྱབ་པས་བཅོམ་ལྡན་འདས་ལ་
[216b.4]གཏོར་ཏོ། །ལྷ་རྫས་ཀྱི་རོལ་མོའི་སྒྲ་དུ་མ་ཡང་བསྒྲགས་སོ། །དེ་ནས་བཅོམ་ལྡན་འདས་ལ་གསོལ་པ། དམ་ཚིག་ཀྱང་གང་གིས་འགྲུབ་པར་འགྱུར་ཞེས་ཞུས་པ་དང་། བཅོམ་ལྡན་འདས་ཀྱིས་བཀའ་སྩལ་པ། སོ་སོའི་དམ་ཚིག་སྡོམ་གནས་ཏེ། །ལྷ་ཡི་
[216b.5]འཁོར་ལོ་དང་ལྡན་པས། །སྲོག་ཆགས་དག་ནི་གསད་པ་སྤངས། །མ་བྱིན་བླང་བར་མི་བྱ་ཞིང་། །བུད་མེད་མི་བསྟེན་སྨད་མི་བྱ། །བརྫུན་ནི་རྣམ་པ་ཀུན་ཏུ་སྤང་། །མྱོས་འགྱུར་དག་དང་ཤ་དག་དང་། །རྐུ་ཞིང་རྣམ་པ་རྟག་ཏུ་སྤང་། །མོ་རྣམས་ཐམས་ཅད་
[216b.6]ཀུན་ལ་ནི། །ཆགས་པའི་སེམས་ནི་སྤང་བ་སྟེ། །མ་བཞིན་དུ་ནི་ཀུན་ལ་ནི། །ཕན་པའི་སེམས་ཀྱིས་ཀུན་ལ་བཀུར། །དམ་ཚིག་སྡོམ་ལ་གནས་པ་ཡིས། །ལས་རྣམས་ཀུན་ལ་མཐུ་ཡོད་འགྱུར། །ཞེས་བཅོམ་ལྡན་འདས་ཀྱིས་གསུངས་སོ། །དམ་ཚིག་
[216b.7]དང་སྡོམ་པ་བསྟན་པའི་ལེའུ་སྟེ་སུམ་ཅུ་རྩ་ལྔ་པའོ།། །།དེ་ནས་ལྷའི་དབང་པོ་བརྒྱ་བྱིན་དང་ཚངས་པ་ལ་སོགས་པའི་ལྷ་དཔག་ཏུ་མེད་པ་དང་། བྱང་ཆུབ་སེམས་དཔའ་འཇམ་དཔལ་གཞོན་ནུ་ལ་སོགས་པའི་བྱང་ཆུབ་སེམས་དཔའི་འཁོར་དཔག་ཏུ་མེད་པ་དང་། ལྷ་དང་། 
[217a]
[217a.1]མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །བཅོམ་ལྡན་འདས་མ་སྒྲོལ་མའི་རྒྱུད་ལས་སྣ་ཚོགས་བསྟན་པ་ཞེས་བྱ་བ་རྫོགས་སོ།། །།རྒྱ་གར་
[217a.2]གྱི་མཁན་པོ་དྷརྨཱ་ཤྲཱི་མི་ཏྲ་དང་། བོད་ཀྱི་ལོཙྪ་བ་དགེ་སློང་ཆོས་ཀྱི་བཟང་པོས་བསྒྱུར་བའོ།། {T727}༄༅། །རྒྱ་གར་སྐད་དུ། ཨཱརྱ་ཏཱ་རཱ་བྷཊྚཱ་རི་ཀ་ནཱ་མ་ཨཥྚ་ཤ་ཏ་ཀཾ། བོད་སྐད་དུ། རྗེ་བཙུན་མ་འཕགས་མ་སྒྲོལ་མའི་མཚན་བརྒྱ་རྩ་
[217a.3]བརྒྱད་པ་ཞེས་བྱ་བ། རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ། །དཔལ་ལྡན་ཡིད་འོང་པོ་ཊ་ལ། །སྣ་ཚོགས་ཁམས་ཀྱིས་རྣམ་པར་སྤྲས། །སྣ་ཚོགས་ལྗོན་པ་བཀྲམ་པ་སྟེ། །སྐྱེ་གཉིས་དུ་མ་སྒྲ་འབྱིན་པ། །འབབ་ཆུ་སྣ་ཚོགས་ཀུ་ཅོ་ཆེ། །
[217a.4]རི་དགས་སྣ་ཚོགས་འཁྲུགས་པ་སྟེ། །མེ་ཏོག་སྣ་ཚོགས་རིགས་རྣམས་ཀྱིས། །ཀུན་ཏུ་དྲི་ཡིས་བཀང་བ་སྟེ། །སྣ་ཚོགས་ཡིད་འོང་འབྲས་བུར་ལྡན། །རྐང་པ་དྲུག་པ་གླུ་ཡི་སྒྲ། །མིའམ་ཅི་ནི་གླུ་སྙན་ལེན། །གླང་ཆེན་སྨྱོན་པས་ཡང་དག་ཁེངས། །
[217a.5]རིག་འཛིན་གྲུབ་པའི་ཚོགས་རྣམས་དང་། །དྲི་ཟ་རྣམས་ཀྱང་གླུ་ལེན་པ། །ཐུབ་པ་འདོད་ཆགས་བྲལ་རྣམས་དང་། །བྱང་ཆུབ་སེམས་དཔའི་ཚོགས་གཞན་དང་། །ས་བཅུའི་དབང་ཕྱུག་རྣམས་དང་ནི། །འཕགས་མ་སྒྲོལ་སོགས་ལྷ་མོ་རྣམས། །
[217a.6]རིག་པའི་རྒྱལ་མོ་སྟོང་རྣམས་ཀྱིས། །རྟག་ཏུ་ལེགས་པར་བསྟེན་པའོ། །ཁྲོ་བོའི་རྒྱལ་པོའི་ཆོགས་གཞན་དང་། །རྟ་མགྲིན་ལ་སོགས་ཀྱིས་བསྐེར་བ། །སེམས་ཅན་ཀུན་ལ་ཕན་པར་བརྩོན། །བཅོམ་ལྡན་འདས་ནི་སྤྱན་རས་གཟིགས། །བཞུགས་
[217a.7]ཏེ་དེ་ཕྱིར་དཔལ་དང་ལྡན། །པདྨའི་སྙིང་པོ་ཐུབ་པའི་གདན། །དཀའ་ཐུབ་ཆེན་པོ་དང་ལྡན་པ། །བྱམས་པ་དང་ནི་སྙིང་རྗེར་ལྡན། །ལྷ་ཡི་འཁོར་ནི་ཆེན་པོ་ལ། །ཆོས་གསུང་བར་ནི་ཡང་དག་བཞུགས། །དེ་རུ་ཉེར་འདུག་ཡང་དག་ལངས། །ཕྱག་ན་རྡོ་རྗེ་
[217b]
[217b.1]སྟོབས་པོ་ཆེ། །མཆོག་ཏུ་སྙིང་རྗེ་དང་ལྡན་པས། །སྤྱན་རས་གཟིགས་ལ་ཞུས་པ་སྟེ། །རྐུན་པོ་སྦྲུལ་དང་སེང་གེ་མེ། །གླང་པོ་སྟག་དང་ཆུས་འཇིགས་པས། །ཞི་མཛད་ཐུབ་པས་སེམས་ཅན་རྣམས། །འཁོར་བའི་རྒྱ་མཚོར་བྱིང་པ་རྣམས། །འཁོར་
[217b.2]བའི་ཞགས་པས་བཅིངས་པ་རྣམས། །ཆགས་སྡང་གཏི་མུག་དྲི་མ་ལས། །གང་གིས་སེམས་ཅན་གྲོལ་གྱུར་པ། །དེ་གསུངས་བདག་ལ་ཐུབ་ཆེན་པོ། །འཇིག་རྟེན་མགོན་པོས་འདི་སྐད་གསུངས། །དཔལ་ལྡན་དེ་ནི་སྤྱན་རས་གཟིགས། །ཕྱག་ན་རྡོ་རྗེ་རབ་
[217b.3]རྟོགས་བྱེད། །སྙན་པའི་ཚིག་ནི་འདི་སྐད་གསུངས། །ཉོན་ཅིག་གསང་བའི་རྒྱལ་དབང་པོ། །སྐྱོབ་པ་འོད་དཔག་མེད་པ་ཡི། །སྨོན་ལམ་སྟོབས་ཀྱིས་བྱུང་བ་སྟེ། །ང་ཡིས་འཇིག་རྟེན་མ་རུ་ཤེས། །སྙིང་རྗེ་ཆེན་པོ་དང་ལྡན་པའི། །འགྲོ་བ་འདོན་པར་
[217b.4]བརྩོན་པ་མོ། །ཉི་མ་ཤར་བ་དང་འདྲ་བ། །ཟླ་བ་ཉ་འདྲ་བྱད་ཀྱི་འོད། །ལྷ་བཅས་མི་དང་ལྷ་མིན་རྣམས། །འདི་རྣམས་ཐམས་ཅད་གསལ་བར་བྱེད། །འཇིག་རྟེན་གསུམ་པོ་གཡོ་བར་བྱེད། །གནོད་སྦྱིན་སྲིན་པོ་འཇིགས་པར་བྱེད། །ཕྱག་ན་ཨུཏྤལ་སྔོན་པོ་བསྣམས། །
[217b.5]མ་འཇིགས་མ་འཇིགས་ཞེས་བརྗོད་མ། །བར་སྣང་དུ་ནི་འཕར་བར་གནས། །འགྲོ་བ་ཡང་དག་བསྲུང་དོན་དུ། །མཚོན་ཆའི་བསྐལ་པ་བྱུང་བ་དང་། །འཇིགས་པ་སྣ་ཚོགས་འཁྲུགས་དོན་དུ། །རྒྱལ་བ་རྣམས་ཀྱིས་བདག་བསྐྱེད་དེ། །མིང་རྣམས་དྲན་པ་ཉིད་ཀྱིས་ཀྱང་། །
[217b.6]སེམས་ཅན་ཐམས་ཅད་བདག་གིས་བསྲུང་། །སྣ་ཚོགས་འཇིགས་པའི་རྒྱ་མཚོ་ལས། །སེམས་ཅན་ཐམས་ཅད་བདག་གིས་བསྒྲལ། །དེས་ན་བདག་ལ་འཇིག་རྟེན་དུ། །རྒྱལ་བའི་ཚོགས་ཀྱིས་སྒྲོལ་མར་བསྒྲགས། །ཐལ་མོ་སྦྱར་བར་བྱས་ནས་ནི། །སྤྱན་སྔར་
[217b.7]འདུག་སྟེ་འདི་སྐད་གསོལ། །གུས་དང་བཅས་པས་ཡང་དག་གནས། །གང་ཞིག་རྒྱལ་བས་སྔོན་བསྒྲགས་པ། །གསུངས་ཤིག་མཚན་བརྒྱ་རྩ་བརྒྱད་པ། །ས་བཅུའི་དབང་ཕྱུག་མགོན་པོ་རྣམས། །བྱང་ཆུབ་སེམས་དཔའ་རབ་དགའ་བ། །སྡིག་པ་སྤོང་བྱེད་བསོད་
[218a]
[218a.1]ནམས་དང་། །བཀྲ་ཤིས་གྲགས་པ་འཕེལ་བར་བྱེད། །གཏེར་དང་ནོར་རྣམས་འཕེལ་བྱེད་ཉིད། །ནད་རྣམས་ཐམས་ཅད་རླག་བྱེད་པ། །དཔལ་ལྡན་ཤིས་པ་འཇོག་བྱེད་པ། །ནད་མེད་ཚེ་ནི་འཕེལ་བར་བྱེད། །སེམས་ཅན་རྣམས་ལ་བྱམས་
[218a.2]བསྒོམས་ནས། །དེ་དག་སྒྲོགས་ཤིག་ཐུབ་ཆེན་པོ། །འདི་སྐད་ཞུས་ནས་བཅོམ་ལྡན་འདས། །སྤྱན་རས་གཟིགས་དབང་རབ་ཏུ་བཞད། །ཕྱོགས་རྣམས་ཐམས་ཅད་རབ་གཟིགས་ནས། །འདི་ལྟ་བུ་ཡི་བྱམས་པ་སྤྲོས། །ཕྱག་ནི་གཡས་པས་ཕྱག་ཐབས་
[218a.3]མཛད། །བསོད་ནམས་མཚན་ཉིད་ལྡན་པ་ཡི། །དེ་གསུངས་ཤེས་རབ་ཤིན་ཏུ་ཆེ། །ལེགས་སོ་ལེགས་སོ་དཀའ་ཐུབ་ཆེ། །སེམས་ཅན་ཀུན་ལ་གཅིག་ཏུ་བརྩེ། །སྐལ་བ་ཆེན་པོའི་མི་རྣམས་ཉོན། །མི་རྣམས་གང་ཞིག་འདི་སྒྲོགས་པ། །ནོར་གྱི་དབང་ཕྱུག་
[218a.4]ཡང་དག་འགྱུར། །ནད་རྣམས་ཅད་རྣམ་པར་གྲོལ། །དབང་ཕྱུག་ཀུན་དང་ཡང་དག་ལྡན། །དུས་མིན་འཆི་བ་ངེས་པར་འཇོམས། །འཆི་བ་བདེ་བ་ཅན་འགྲོ་བ། །དེ་རྣམས་བདག་གིས་བཤད་པར་བྱ། །ལྷ་ཡི་དགེ་འདུན་བདག་ལ་ཉོན། །འདི་ལ་རྗེས་སུ་
[218a.5]ཡི་རང་གིས། །ལེགས་པར་བསྡམས་པར་འགྱུར་ལ་བསྟོད། །ཨོཾ་དགེ་བ་ཅན་ནི་གཟི་བརྗིད་ཆེ། །འཇིག་རྟེན་གསོ་བྱེད་སྙན་པ་ཆེ། །དབྱངས་ཅན་མ་ནི་སྤྱན་ཡངས་མ། །ཤེས་རབ་དཔལ་དང་བློ་འཕེལ་མ། །གསོ་བྱེད་མ་དང་རྒྱས་བྱེད་མ། །སྭཱ་ཧཱ་ཨོཾ་གྱི་རྣམ་པ་
[218a.6]འདོད་གཟུགས་མ། །སེམས་ཅན་ཀུན་ལ་ཕན་པར་བརྩོན། །གཡུལ་ལས་སྒྲོལ་བྱེད་རྒྱལ་བ་མོ། །ལྷ་མོ་ཤེས་རབ་ཕ་རོལ་ཕྱིན། །འཕགས་མ་སྒྲོལ་མ་ཡིད་འོང་མ། །རྫ་རྔ་དུང་ཅན་རྒྱས་པ་མོ། །རིག་པའི་རྒྱལ་མོ་ཚིག་སྙན་མ། །ཟླ་བའི་གདོང་ཅན་དཀར་
[218a.7]མོ་ཆེ། །མི་ཕམ་གོས་ནི་སེར་མོ་ཅན། །སྒྱུ་མ་ཆེན་མོ་དཀར་མོ་ཆེ། །སྟོབས་པོ་ཆེ་ལ་ཕ་རོལ་ཕྱིན། །རྩུབ་མོ་ཆེན་མོ་གཏུབ་ཆེན་མོ། །སྡང་བའི་སེམས་ཅན་རླག་བྱེད་མ། །རབ་ཏུ་ཞི་བ་ཞི་བའི་གཟུགས། །རྣམ་པར་རྒྱལ་བ་འབར་བའི་འོད། །གློག་གི་ཕྲེང་བའི་རྒྱལ་
[218b]
[218b.1]མཚན་ཅན། །རལ་གྲི་འཁོར་ལོ་གཞུ་ཐོགས་མཚོན། །འཚོལ་བྱེད་རེངས་བྱེད་ནག་མོ་ཆེ། །མཚན་མོ་ནག་མོ་མཚན་སྤྱོད་མ། །སྲུང་བྱེད་རྨོངས་བྱེད་ཞི་བ་མོ། །མཛེས་མ་དགེ་མ་དྲ་བའི་ལྡིང་། །ཚངས་པ་མོ་དང་རིག་བྱེད་མ། །གསད་པ་མོ་ནི་བྲག་ཕུག་གནས། །
[218b.2]བཀྲ་ཤིས་དོན་བྱེད་ཞི་བ་མོ། །སྐྱེ་གནས་རིག་བྱེད་ཡིད་མགྱོགས་མ། །ཐོད་པ་ཅན་ནི་ཤུགས་ཆེན་མོ། །ཚངས་མ་བདེ་མ་གཞན་མི་རྒྱལ། །དེད་དཔོན་ཆེན་པོ་སྙིང་རྗེ་གནས། །ཆུད་ཟོས་ལམ་ནི་རབ་སྟོན་མ། །མཆོག་སྟེར་སྟོན་བྱེད་སྟོན་པ་མོ། །བུད་མེད་གཟུགས་
[218b.3]ལ་དཔག་མེད་གནོན། །རི་ཁྲོད་མ་དང་རྣལ་འབྱོར་མ། །གྲུབ་མ་གཏུམ་མོ་བདུད་རྩི་མ། །དེས་མ་ནོར་སྦྱིན་བསོད་ནམས་མ། །སྐལ་ཆེན་སྐལ་བཟང་མཛེས་སྟོན་མ། །མཐར་བྱེད་སྐྲག་བྱེད་འཇིགས་བྱེད་མ། །དྲག་དང་བརྟུལ་ཞུགས་ཆེན་མོ་མ། །འགྲོ་ལ་གཅིག་
[218b.4]ཏུ་ཕན་པར་བརྩོན། །སྐྱབས་བྱེད་གུས་ལ་གསོང་པོ་མ། །ངག་གི་དབང་ཕྱུག་ཞི་ཕྲ་མ། །རྟག་པར་ཀུན་འགྲོ་རྗེས་འགྲོ་མ། །དོན་ཀུན་གྲུབ་བྱེད་བཟང་པོ་མ། །གསད་བྱེད་གསོ་བྱེད་ནོར་སྟེར་མ། །མི་འཇིགས་བསོད་ནམས་གཽ་ཏ་མ། །སྤྱན་རས་གཟིགས་དབང་བདག་
[218b.5]ཉིད་སྐྱེས། །མཚན་བརྒྱ་རྩ་བརྒྱད་འདི་དག་ནི། །ཕན་པར་བྱེད་པར་གྲགས་པ་སྟེ། །མཆོག་ཏུ་རྨད་བྱུང་གསང་བ་མོ། །ལྷ་ཡུལ་ན་ཡང་རྙེད་དཀའ་བའི། །སྐལ་བཟང་སྐལ་བ་དང་ལྡན་བྱེད། །དུག་ནི་ཐམས་ཅད་ཉམས་བྱེད་པ། །ནད་རྣམས་ཐམས་ཅད་ཞི་བྱེད་མ། །
[218b.6]སེམས་ཅན་ཀུན་ལ་བདེ་སྟེར་མ། །བློ་ལྡན་གང་ཞིག་ལན་གསུམ་ཀློག །མཉམ་གཞག་གཙང་སྦྲ་བྱས་པ་ཡིས། །དེས་ནི་དུས་མི་རིང་བ་རུ། །རྒྱལ་སྲིད་དཔལ་ཡང་ཐོབ་པར་འགྱུར། །རྟག་ཏུ་སྡུག་པ་བདེ་བར་འགྱུར། །བཀྲེན་པ་ཕྱུག་པོར་འགྱུར་བའོ། །རྨོངས་
[218b.7]པ་ཤེས་རབ་ཆེན་པོར་འགྱུར། །ཡིད་གཞུངས་འགྱུར་བར་ཐེ་ཙོམ་མེད། །བཅིངས་པ་འཆིང་ལས་གྲོལ་བར་འགྱུར། །ཐ་སྙད་ལས་ཀྱང་རྒྱལ་བར་འགྱུར། །དགྲ་བོ་བཤེས་པོར་འགྱུར་བའོ། །རྭ་ཅན་དང་ནི་མཆེ་བ་ཅན། །དོག་པའི་འཐབ་མོ་རྒྱལ་དཀའ་བ། །སྣ་ཚོགས་
[219a]
[219a.1]འཇིགས་པ་འཁྲུགས་པ་ལས། །མཚན་ནི་འདི་རྣམས་དྲན་པ་ཡིས། །འཇིགས་པ་ཀུན་ལས་གྲོལ་བར་བྱེད། །དུས་མིན་འཆི་ལས་གྲོལ་བྱེད་པ། །སྐྱེས་བུ་སྙན་པ་ཐོབ་པར་འགྱུར། །མིར་ནི་སྐྱེ་བ་དོན་དང་བཅས། །དེ་གཅིག་པུ་ཡི་ཕན་ཡོན་གྱིས། །
[219a.2]གང་ཞིག་འདིར་ནི་སྔར་ལངས་ནས། །སྐྱེས་བུ་གང་ཞིག་སྒྲོགས་བྱེད་པ། །དེ་ནི་དུས་རིང་ཚེ་དང་ལྡན། །མི་ཡི་དཔལ་ནི་དགའ་འགྱུར་ཏེ། །ལྷ་དང་ཀླུ་དང་གནོད་སྦྱིན་དང་། །དྲི་ཟ་དང་ནི་ལུས་སྲུལ་པོ། །འབྱུང་པོ་གཤེད་བྱེད་སྲིན་པོ་དང་། །མ་མོ་རྩུབ་པའི་
[219a.3]སེམས་ལྡན་པ། །གནོད་སྦྱིན་མོ་དང་ཡི་དགས་བྱེད། །སྨྱོ་བྱེད་དང་ནི་གནོད་བྱེད་རྣམས། །གྲིབ་གནོན་དང་ནི་བརྗེད་བྱེད་དང་། །ཤ་ཟ་ལ་ནི་སོགས་པ་རྣམས། །རོ་ལངས་སྣ་ཚོགས་ལ་སོགས་དང་། །སྐུལ་བྱེད་མ་དང་སེམས་སྡང་རྣམས། །གྲིབ་མ་
[219a.4]ལ་ཡང་འགོམ་མི་བྱེད། །ཇི་ལྟར་སླར་ནི་མཆོད་པར་འགྱུར། །སྡང་བའི་སེམས་ཅན་འཆིང་བར་བྱེད། །ནད་ལ་སོགས་པས་ཐེབས་མི་འགྱུར། །ཕྱུག་ཅིང་ལོངས་སྤྱོད་ཡོན་ཏན་ལྡན། །བུ་དང་ཚ་བོ་འཕེལ་བར་འགྱུར། །རིགས་དང་ལྡན་ཞིང་མཐོང་དགར་
[219a.5]འགྱུར། །གཟི་བརྗིད་ལྡན་ཞིང་ཚིག་གསལ་བ། །བློ་ལྡན་སྐྱེ་བ་དྲན་པར་འགྱུར། །བསྟན་བཅོས་ཐམས་ཅད་རིག་པར་འགྱུར། །དགེ་བའི་བཤེས་གཉེན་ཡང་དག་ལྡན། །བྱང་ཆུབ་སེམས་ཀྱིས་ཡང་དག་བརྒྱན། །གང་དང་གང་དུ་སྐྱེས་པ་དེར། །རྟག་
[219a.6]ཏུ་སངས་རྒྱས་ཀྱིས་མི་སྤོང་། །རྗེ་བཙུན་མ་འཕགས་མ་སྒྲོལ་མའི་མཚན་བརྒྱ་རྩ་བརྒྱད་པ། འཕགས་པ་སྤྱན་རས་གཟིགས་དབང་ཕྱུག་གིས་གསུངས་པ་རྫོགས་སོ།། {T728}༄༅། །རྒྱ་གར་སྐད་དུ། ཏཱ་ར་དེ་བཱི་ནཱ་མ་ཨཥྚ་ཤ་ཏ་ཀ་ན། 
[219a.7]བོད་སྐད་དུ། ལྷ་མོ་སྒྲོལ་མའི་མཚན་བརྒྱ་རྩ་བརྒྱད་པ་ཞེས་བྱ་བ། ལྷ་མོ་ཆེན་མོ་སྒྲོལ་མ་རྣམ་པར་རྒྱལ་བའི་ནོར་བུ་རྣམ་པ་སྣ་ཚོགས་ཀྱི་དོ་ཤལ་དང་། ན་བཟའ་དང་། ཤམ་ཐབས་ཀྱི་གཤལ་ཀས་འཇིག་རྟེན་གྱི་ཁམས་ཆེན་པོའི་བླ་རེ་བྱས་པ་ལ་ཕྱག་འཚལ་ལོ། །
[219b]
[219b.1]དེ་ནས་ལྷ་མོ་སྒྲོལ་མས་དེའི་ཚེ་སྔོན་མ་མཐོང་མ་ཐོས་པའི་གཟུངས་ཀྱི་མཆོག་བརྗོད་པ། ཨོཾ་ཏྲཻ་ལོ་ཀྱ་བི་ཛ་ཡ། ཨ་ཙིཏྟ་ཛཱ་ཡ། ཨ་ནི་ར་ཙི་ཛ་ཏཱ་ཡ། སུ་ཛཱ་ཡ། བི་ཛཱ་ཡ། མ་ཧཱ་ཛཱ་ཡ། བི་ཛཱ་ཡ། ཛ་ཡ་ཛ་ཡ། ཧེ་ཧེ། སྨ་ར་སྨ་ར། བ་ར་བ་ར། བར་ད། མ་ཧཱ་དེ་བི། 
[219b.2]བི་ལ་ས། བི་ལ་ས། བི་ལ་ས། བ་ཛ་ཨ་མོ་ཏ་ཀ་རི་བི་ཛ་ཡ་དེ་བི། ཧཱི་ཧཱི། ཀི་ནི་ཀི་ནི་པི་ལམ་བ་སེ། སྨ་ར་སྨ་ར། མ་ཧཱ་པྲ་ཛྙཱ་ཨ་ནི་བ་ཏ། བཛྲ་མ་མ་ཧཱ་ཀཱ་རུ་ཎི་ཀ །བྷ་གི་ནི་ཧྲཱུཾ་ཧྲཱུཾ། སྥུཊ་སྥུཊ། སྥོ་ཊ་སྥོ་ཊ། ཨཱ་བེ་ཤ་ཡ། ཨཱ་བེ་ཤ་ཡ། དྷུ་ན་དྷུ་ན། བི་དྷུ་ན་བི་དྷུ་ན། ཀཾ་པ་
[219b.3]ཀཾ་པ། ཀཾ་པ་ཡ། སུ་ར་བྷི་གནྡྷ། ཨ་ཏི་སི་ཏ། མུ་ཁེ་ཧ་ལ་ད་བ་ལ། སཾ་ག་རཱ་ཛ་ན། བི་མ་བི་གི །བི་ནཱ་ཤ་ཡ། བི་ནཱ་ཤ་ཡ། ཧེ་བྷ་ག་བ་ཏི། སནྟྲ་ས་ཡ། བི་གྷ་ནཱ་ན། པ་རི་བ་ལཱ་ཡ། ཨ་སྨཱ་ཀཾ་ཨ་སྨཱ་ཀཾ། མཱ་ད་ནི་མཱ་ད་ནི། སཾ་བོ་དྷ་ཡ། སཾ་མོ་ཧ་ཡ། ཧ་ར་ཧ་ར། ཧི་རི་
[219b.4]ཧི་རི། ཧུ་རུ་ཧུ་རུ། བི་ཏ་ཀ་ར། བ་ར་ཛ། ཧཾ་ཧཾ། ཏྲོ་ཏཱ་ཡ། ཧཾ་ཧཾ། སནྟྲ་ཏཱ་ཡ། སནྟྲོ་ཡ། མནྟ་མནྟ། མཪྡ་མཪྡ། ཙ་ར་ཙ་ར། སཾ་ཙ་ར་སཾ་ཙ་ར། བེ་ག་བེ་ག་བེ་ག་བ་ཏི། ན་མོ་ན་མོ་ན་མཿསྭཱ་ཧཱ། དེ་ནས་ལྷ་དང་ལྷ་མིན་ཚོགས། །སྲིན་པོ་གནོད་སྦྱིན་མིའམ་ཅི། །ལྟོ་
[219b.5]འཕྱེ་ཆེན་པོའི་ཚོགས་རྣམས་དང་། །འབྱུང་པོ་དྲི་ཟ་ལོག་འདྲེན་རྣམས། །འཇིག་རྟེན་གསུམ་དུ་གྲགས་པའི་མཆོག །གསང་སྔགས་ཆེན་པོ་འདི་ཐོས་ནས། །སྐྲག་ཅིང་མགོ་བོ་སྨད་གྱུར་ཏེ། །ལག་པ་ཆེན་པོ་ཡོངས་བསྐྱོད་ནས། །གང་གིས་འདི་ནས་ས་གསུམ་
[219b.6]འདི། །མཐའ་དག་ཁྱབ་པར་བྱས་པའི་ཕྱིར། །འདོད་པའི་ལྷ་ཡི་ངག་བཟློག་པ། །སྒྲོལ་མ་སྤྱན་ཡངས་ཕྱག་འཚལ་ལོ། །སྤྱན་རས་གཟིགས་ཀྱི་རིགས་སྨོས་པ། །ཆེ་བ་ཉིད་ཀྱི་གྲགས་པ་འོད། །སྤྱན་ཡངས་ཁྱོད་ནི་སེམས་ཅན་རྣམས། །ཕན་བཞེད་སླད་དུ་འབྱུང་བ་
[219b.7]ལགས། །དེ་ནས་དབང་ཕྱུག་ལ་སོགས་པ། །ལྷ་དང་ལྷ་མིན་འདུས་ཀུན་དང་། །རིག་སྔགས་འཆང་གི་བདག་པོ་དང་། །དེ་བཞིན་རིག་སྔགས་འཆང་བ་རྣམས། །བླ་གོས་ཕྲག་པ་གཅིག་གཟར་ཏེ། །བསྐོར་བ་མཆོག་ནི་བྱས་ནས་ཀྱང་། །པུས་མོའི་ལྷ་ང་ས་སྟེང་དུ། །
[220a]
[220a.1]བཙུགས་ནས་ཚིག་ནི་འདི་སྐད་སྨྲས། །སྒྲོལ་མ་འོད་འབར་དེ་ལ་ནི། །ཕྱག་འཚལ་ཕྱག་འཚལ་ཕྱག་འཚལ་ལོ། །མིང་བརྒྱ་རྩ་བརྒྱད་དམ་པ་ཡི། །དཔེ་མེད་མིང་ནི་བརྗོད་པར་བགྱི། །བཀྲ་ཤིས་རྣམ་རྒྱལ་དཔལ་བཟང་བ། །སྐྱེ་དགུའི་དབང་ཕྱུག་མངོན་
[220a.2]ཤེས་མྱུར། །དབང་ཕྱུག་རབ་དགའ་འཇིགས་ལ་དྲག །རྒོད་བག་མེད་ཅིང་དྲེགས་པ་མེད། །པདྨའི་སྤྱན་དང་པདྨའི་ཞལ། །པདྨའི་ལྟེ་བ་རབ་གཙང་སྦྱིན། །སྤྱན་བཟང་སྤྱན་ནི་ཡངས་པ་སྟེ། །སྔོ་བ་ཨུཏྤལ་སྔོན་པོའི་འོད། །སྐྱོབ་པ་སྐྱབས་འོས་བདེ་བ་སྦྱིན། །དེ་
[220a.3]བཞིན་སྟོབས་སྦྱིན་གཟུགས་སྦྱིན་པ། །མགོན་པོ་མགོན་མཛད་དྲག་མོ་སྟེ། །དཀོན་མཆོག་གསུམ་པོ་རྒྱལ་མཛད་མ། །སྒྲོས་དམར་སེན་མོ་དམར་བ་སྟེ། །སྤྱན་རྩ་དམར་པོས་གཟིགས་པར་མཛད། །དགའ་མཛད་དགའ་སྟོབས་པདྨ་ལགས། །པདྨའི་མདོག་ཅན་
[220a.4]པད་མདོག་དགྱེས། །འཇིག་རྟེན་གསུམ་འདུལ་ཞི་བ་སྟེ། །འཇིགས་པའི་ཆ་ལུགས་སྟོབས་མོ་ཆེ། །འདུལ་དུ་འཆུག་མ་འདུལ་མཛད་མ། །བསྟོད་ལྡན་མི་མཆོག་དམ་པ་ལགས། །རབ་གསལ་འདུལ་བ་རྡོ་རྗེ་ཅན། །རྣམ་པར་རྒྱལ་བ་འོད་གསལ་བ། །བྱང་
[220a.5]ཆུབ་རྡུལ་མེད་དྲི་མ་མེད། །ཟླ་བ་ལྷ་མཆོག་རྣམས་ཀྱི་རྗེད། །སྲེད་བྱ་དང་ནི་སྲེད་བྱའི་བར། །རྒྱུ་ཞིང་གཤེགས་ལ་འོད་ཟེར་མཛེས། །ཆུ་ལྷ་གཡུལ་འགྱེད་འགྱིང་བག་ཅན། །སྐྱེས་མཆོག་རང་བཞིན་ཡིད་འཕྲོས་རྒྱས། །གཙུག་ཕུད་གསུམ་པོ་ལྟོ་ཚིལ་གསུམ། །སྤྱན་
[220a.6]གསུམ་དྲི་མ་གསུམ་སེལ་བ། །སྲིད་པ་སེལ་མཛད་ཁོང་དགེ་བ། །ཚིག་ལྡན་མར་ཡང་དེ་བཞིན་གྲགས། །རྒྱལ་བ་སྦྱིན་པ་བསོད་ནམས་སྦྱིན། །སྡིག་པ་འཇོམས་མ་འཇིགས་པ་མེད། །ནོར་སྦྱིན་མདོག་སྦྱིན་ཞི་བ་མ། །གཟུགས་བཟང་ཕྱལ་བཟང་ནུ་མ་བཟང་། །
[220a.7]སྒྱུ་འཕྲུལ་སྒྱུ་འཕྲུལ་ལྡན་ཞིང་འདུལ། །དུལ་བ་བསྲུང་པ་རྡུལ་སེལ་བ། །ཕྲེང་བ་ཐོགས་མ་རྒྱགས་མཛད་མ། །རྒྱགས་པ་སྦྱིན་མ་དྲེགས་སྤོང་མ། །དྲག་མོ་ལགས་ཏེ་གཟི་བསྐྱེད་མ། །དཀར་མོ་ཞི་མཛད་བདེ་བ་མོ། །སྐྱེ་དགུའི་བདག་མོ་ཚངས་པར་ལྡན། །
[220b]
[220b.1]ཚངས་སྦྱིན་དབང་ཕྱུག་དམ་པ་ལགས། །ཟླ་བའི་འོད་ཅན་ཟླ་བའི་ཞལ། །ཟླ་བའི་གཟི་ནི་འཕྲོག་པར་མཛད། །ཉི་མའི་གཟི་འཕྲོག་དགྱེས་པ་མོ། །ཡིད་འོང་བཟང་ཞིང་ཞི་བ་མོ། །བདེ་བ་བདེ་ལྡན་མུ་དང་སྟེགས། །བཀྲ་ཤིས་བགེགས་རྣམས་སེལ་མཛད་མ། །
[220b.2]ནོར་སྤེལ་བསོད་ནམས་རྣམ་པར་རྒྱལ། །འཛམ་བུའི་ཆུ་བོ་གསེར་དངུལ་འོད། །འཇིགས་པ་སེལ་བ་འཇིགས་མེད་སྦྱིན། །སྒྲོལ་མ་ལགས་ཏེ་ཟླ་བའི་ཞལ། །སེམས་ཅན་ཀུན་ལ་མེད་མི་འགྱུར། །མཆོད་གནས་ཕྱག་གནས་དགའ་མཛད་མ། །ཆ་ལུགས་སྔོ་བ་ཆ་
[220b.3]ལུགས་བཟང་། །རྒྱན་དམར་རྒྱན་དུ་ཐོགས་པ་སྟེ། །ན་བཟའ་གསེར་མནབས་གང་ག་མ། །དཀར་མོ་འབར་བ་རྣམ་པར་གཟིགས། །གིའུ་ཝང་གི་ཐིག་ལེ་སྤོས། །འཁོར་ལྡན་རྡོ་རྗེ་ཆུ་ལྷ་ཉིད། །དཀྱིལ་འཁོར་མཆོག་མངའ་འཇིགས་མཛད་མ། །ཚེམས་
[220b.4]དཀར་བཞད་ཅིང་ཚེམས་དཀར་འཛུམ། །དཔུང་རྒྱན་སྙན་ཆ་གདུབ་འཁོར་ཐོགས། །དོ་ཤལ་འབར་བའི་ཆུན་པོ་ཅན། །འོག་པག་བཟང་ལྡན་ཞལ་བཟང་མ། །གྲོགས་ནི་ནིམ་པའི་ལོ་མ་ཐོགས། །ནོར་བུའི་ཅོད་པན་ནོར་བུ་འཆང་། །ནོར་བུའི་རྒྱན་རྣམས་རྒྱན་དུ་
[220b.5]ཐོགས། །ནོར་བུའི་འོད་ཟེར་སྣང་བ་ཅན། །ནོར་བུའི་དཀྱིལ་འཁོར་རྒྱན་མངའ་བ། །འབར་བའི་མདོག་མངའ་རྡོ་རྗེ་ཅན། །སྐྱེས་པ་བུད་མེད་སད་པར་མཛད། །ཞི་བ་དབྱིག་ཐོགས་མཆེ་བ་ཅན། །ཚངས་པའི་ཤུགས་ཅན་རླུང་དང་ལྡན། །བུད་མེད་ལགས་ཏེ་མཁའ་
[220b.6]ལས་གཤེགས། །ལྷ་མོ་མཆོག་གི་འོད་འཕྲོག་མ། །འོད་དང་ལྡན་པ་འདོད་པས་འདུལ། །འདོད་པའི་ཁྲོ་བོ་རབ་འཇོམས་མ། །དྲག་པོ་ཐོར་ཚུགས་གཙུག་པུད་ཅན། །ཚངས་པ་ཚངས་པའི་གསུང་ལྡན་རྒྱལ། །བིང་ཀའི་སྐད་འདྲ་ཕེག་བཟང་མ། །འཇིག་རྟེན་དབང་
[220b.7]ཕྱུག་རིགས་མཆོག་སྐྱེས། །དབྱིག་པའི་ཤིང་ལོ་རྡོ་རྗེ་ཐོགས། །དྲག་མོ་རིན་ཆེན་འོད་ཀྱིས་བརྒྱན། །གཤེགས་ན་སྙན་ཆ་དྲི་མེད་གཡོ། །གཤིན་རྗེ་བ་ཡི་ཡིད་ལ་འཇུག །རིག་སྔགས་འཆང་མ་གཟུགས་འཆང་མ། །སྟོབས་ལྔ་སྟོབས་དང་ལྡན་པར་མཛད། །སྟོབས་
[221a]
[221a.1]དང་སྟོབས་མེད་མངའ་བ་སྟེ། །ཤེས་རབ་མཚོན་གྱིས་གཅོད་པར་མཛད། །སྒྱུ་རྩལ་ལགས་ཏེ་སྒྱུ་རྩལ་ལྡན། །དེ་བཞིན་བརྗོད་དང་སྨྲ་བ་ལགས། །སྟེང་ནས་ཁྱམས་དང་ཁྱམས་བཟང་ཚུལ། །ཙམ་པ་ཀ་ཡི་ཆུན་པོས་གསལ། །སེར་མོ་ཙན་
[221a.2]པ་ལེགས་པའི་རྟེན། །དྲག་མོ་ཕྱག་ན་ཆུན་པོ་ཐོགས། །སྐལ་བ་བཟང་མོ་གཤལ་ཀ་ཅན། །དེ་བཞིན་ཤིན་ཏུ་ཤས་ཆེར་དགྱེས། །རིགས་མཚན་ཤིན་ཏུ་སྟོབས་དང་ལྡན། །རྡོ་རྗེ་ཁྲོ་བོ་དགའ་མཛད་མ། །བདེ་ལྡན་བློ་ལྡན་རྡོ་རྗེའི་ཐབས། །བློ་མཛད་
[221a.3]ཤེས་རབ་སྐྱེད་པར་མཛད། །ལྷ་མོ་ལམ་མེ་ཅོད་པན་ཅན། །ལྷ་རྣམས་ཀུན་ལས་ཚུལ་ལྷག་པ། །སྲེད་མེད་བུ་མོ་སྡིག་པ་སེལ། །བཀྲ་ཤིས་ངོ་ཚ་ཤེས་དང་དགྱེས། །རབ་ཏུ་དགའ་མ་འགྲོགས་ན་དགའ། །སྤྱོད་ཚུལ་དགའ་ལ་དགའ་དང་ལྡན། །དགའ་
[221a.4]མ་དགའ་བར་མཛད་པ་སྟེ། །ཆོས་རྣམས་ཀུན་གྱི་ལེགས་པའི་རྟེན། །སངས་རྒྱས་སྤྲུལ་པ་སྦྲུལ་མཛད་མ། །ང་རྒྱལ་སེལ་བར་མཛད་པ་སྟེ། །ལས་དང་ཉོན་མོངས་རབ་འཇོམས་ཤིང་། །འདོད་པའི་སྡེ་རྣམས་རབ་འཇོམས་མ། །ཤེས་པ་བཅུ་མངའ་སངས་རྒྱས་
[221a.5]པ། །ཕ་རོལ་ཕྱིན་པ་བཅུ་ལ་གནས། །ས་བཅུ་དག་ལ་མངའ་བརྙེས་པ། །སྟོབས་རྣམས་བཅུ་བོས་ཆེར་གསལ་མ། །རྡོ་རྗེ་ཅོད་པན་རྡོ་རྗེ་འཆང་། །རྡོ་རྗེ་ཕྲ་མོ་ལྷ་མིན་སེལ། །དུས་ཀྱི་རྡོ་རྗེ་རབ་ཏུ་རྒྱགས། །རྡོ་རྗེ་ལྕགས་ཀྱུ་བདེ་དང་དཔལ། །རྡོ་རྗེ་ཞགས་པ་ཞགས་
[221a.6]བ་བཟང་། །སྒེག་མོ་རྡོ་རྗེ་ཕྱག་ན་བསྣམས། །ཡིད་འོང་ཡིད་ལ་ཚིམ་པར་མཛད། །ཕ་རོལ་བགེགས་རྣམས་སེལ་མཛད་མ། །ཚིམ་མཛད་ཤས་ཆེར་བདེ་བ་སྟེ། །རོལ་ཅིང་གར་ཐབས་སྟོན་པར་མཛད། །ཆོས་ཅན་ཧ་ལ་ཧ་ལའི་འོད། །ཆོས་སྦྱིན་རྣམ་པར་གཟིགས་
[221a.7]པ་ལགས། །ཁྱོད་ནི་རྡོ་རྗེ་འཕྲོ་བ་དང་། །བདུད་རྩི་རྡོ་རྗེར་བརྗོད་པ་སྟེ། །རྡོ་རྗེ་འབར་བ་སྟོབས་མོ་ཆེ། །ལྷ་མོ་ཆེན་མོ་ཁྱོད་ཕྱག་འཚལ། །བདག་ཅག་རྣམས་ཀྱིས་བསྟོད་པ་ཡིས། །མཚན་བརྒྱ་རྩ་བརྒྱད་མཆོག་འདི་བརྗོད། །ཀྱེ་ཀྱེ་བཅོམ་ལྡན་མཆོག་ཉིད་ནི། །སྨྲ་བ་
[221b]
[221b.1]རྣམས་ཀྱི་མཆོག་ལགས་གསུང་། །དེ་ནས་ཟླ་བའི་འོད་འདྲ་ཞིང་། །འབར་ལ་འཕྲོ་བར་ལྡན་པ་ཡི། །ལྷ་མོ་སྒྲོལ་མ་བརྗིད་བག་ཅན། །འཛུམ་བཞིན་དུ་ནི་རབ་སྨྲས་པ། །དབང་ཕྱུག་ཆེན་པོ་ལ་སོགས་ཀུན། །ང་ཡི་ཚིག་ནི་མཉན་པར་གྱིས། །ཐམས་ཅད་རྟག་ཏུ་
[221b.2]མཐུན་པར་ནི། །སྟོབས་བཅུ་དག་ལ་བརྩོན་པར་གྱིས། །དེ་བཞིན་གཤེགས་པའི་ཚུལ་ཆེན་ཡང་། །དུས་ཀུན་ཏུ་ནི་བསྲུང་བར་གྱིས། །ཞི་བའི་ལམ་ལ་དམིགས་པས་ནི། །འཁོར་བའི་རྒྱ་མཚོ་མི་བཟད་ཅིང་། །འཇིགས་པ་ཆེན་པོའི་གཞིར་གྱུར་པ། །རྒལ་དཀའ་
[221b.3]ཁྱེད་ཀྱིས་རྒལ་བར་གྱིས། །མྱ་ངན་འདས་པའི་གྲོང་ཁྱེར་ལ། །དམིགས་ནས་བརྩོན་ཏེ་འཇུག་པར་གྱིས། །དེ་ནས་ཉི་འོད་འབར་བ་ཡི། །ཕྲེང་བ་ལྟ་བུ་མཛེས་པའི་ཞལ། །དེ་བཞིན་གཤེགས་པའི་འབྲུག་གི་སྒྲ། །འདྲ་བའི་ཚིག་ནི་བཀའ་སྩལ་པ། །ཀྱེ་མ་རིག་
[221b.4]སྔགས་སྒྲོལ་མའི་མཆོག །མུན་པ་སེལ་བར་བྱེད་པ་དང་། །མཐུ་སྟོབས་རྒྱ་ཆེན་སྐྱེད་བྱེད་པ། །སྒྲིབ་པ་ཐམས་ཅད་གཅོད་བྱེད་པ། །ཚོགས་རྣམས་སྐྱེད་པའི་གཟི་བརྗིད་ཀྱིས། །དག་པར་བྱས་པ་མ་ཡིན་པས། །ཤས་ཆེར་དགའ་བར་བྱེད་པ་ཡི། །གཟུངས་
[221b.5]འདི་ཐོས་པར་མི་འགྱུར་རོ། །སྔོན་ཆད་སངས་རྒྱས་བརྩོན་བྱས་པའི། །བརྟན་པོ་གཟི་བརྗིད་དག་རྣམས་ལ། །དམ་ཚིག་ཆེན་པོ་རིག་སྔགས་ཀྱི། །དམ་ཚིག་འདི་ནི་འབྱུང་བར་འགྱུར། །ཉོན་མོངས་མཐའ་དག་རབ་འཇོམས་ཤིང་། །སྡིག་པ་ཐམས་ཅད་སེལ་བྱེད་པ། །
[221b.6]སེམས་ཅན་ཐམས་ཅད་རབ་འབྱེད་པའི། །གཟུངས་སྔགས་རྡོ་རྗེ་མཆོག་འཛིན་པ། །སུ་ཞིག་མཉམ་པར་བཞག་པ་ཡིས། །ཉན་ཏམ་འཆང་ངམ་ཀློག་བྱེད་ན། །རང་བྱུང་གིས་ནི་གསུངས་པ་བཞིན། །དེ་ཡི་དོན་ཀུན་གྲུབ་པར་འགྱུར། །ཉོན་མོངས་ཀུན་ལས་རྣམ་གྲོལ་
[221b.7]ཞིང་། །སེམས་ཅན་ཀུན་ལས་ལྷག་པའི་མཆོག །འཇིག་རྟེན་དག་ཏུ་ཆོས་ཤེས་ལ། །འཛུད་པའི་དེ་བཞིན་གཤེགས་དང་མཚུངས། །སུ་ཞིག་མིང་བརྒྱ་རྩ་བརྒྱད་འདི། །འདོན་ཞིང་སྒྲོལ་མ་ཟླ་བའི་ཞལ། །དེ་བཞིན་སྟོད་བྱེད་དེ་དག་ནི། །སངས་རྒྱས་ཉིད་ཀྱང་ཐོབ་
[222a]
[222a.1]པར་འགྱུར། །དེ་ཡི་དོན་ཀྱང་གྲུབ་འགྱུར་ཞིང་། །རྒྱལ་པོ་རྣམས་དང་སྟོབས་ཆེན་མི། །གཞན་ཡང་སེམས་ཅན་བགྲང་བ་གང་། །ཐམས་ཅད་དེ་ཡི་དབང་དུ་འགྱུར། །ལྷ་མོ་སྒྲོལ་མ་ཞལ་བཟང་བའི། །མིང་བརྒྱ་རྩ་བརྒྱད་གྲགས་པ་འདི། །འཇིག་
[222a.2]རྟེན་དག་ན་རྒྱགས་པ་དང་། །ཉོན་མོངས་མི་རིགས་ཀུན་སེལ་བའོ། །དེ་ནས་བདུད་རིས་གྱེན་དུ་གཡོས་པའི་རི་བོ་འཁྲུག་བྱེད་པ། །དེ་བཞིན་གཤེགས་པའི་རི་བོ་མཆོག་དང་འདྲ་བའི་སྐུ་མངའ་བ། །འོད་གསལ་ལྷ་དང་མི་རྣམས་ལེགས་པར་སད་པར་མཛད་པ་པོ། །
[222a.3]རྒྱལ་སྲས་ཐུ་བོ་རྣམས་ཀྱིས་ཁྱབ་པར་སྟོབས་ཀྱིས་བརྟེན་པ་ཡིས། །གསུང་རབ་རྟག་ཏུ་ཚོགས་ཆེན་བརྡ་སྤྲོད་ལ། །དོན་ཆེན་གྲགས་ཤིང་ཕན་ཕྱིར་ཞུགས་པ་གང་། །རབ་དེས་ཆོས་དེ་དང་ནི་སྡུད་བྱེད་དང་། །དེ་བཞིན་ཁྱད་པར་སེམས་པའི་རིམས་སེལ་བས། །བཟོད་མེད་
[222a.4]ཉོན་མོངས་སེལ་བ་དང་། །ཞི་བའི་ཡིད་ནི་སྐྱེད་པའི་ཚིག །རྒྱལ་བའི་མཆོག་གིས་བཀའ་སྩལ་ནས། །གཞེས་པར་གྱུར་ཏེ་མི་གསུང་བཞུགས། །དེ་ནས་སྒྲོལ་མཆོག་ལྷ་མོས་གཙོར་གྱུར་དགའ་བར་བྱེད་ཅིང་ཡིད་འཕྲོག་ལ། །དགའ་བ་རྒྱ་ཆེན་སྐྱེད་ཅིང་ཚེ་དང་བདེ་
[222a.5]སྦྱིན་བསྟན་པའི་ཚིག་ཐོས་པས། །ལྷ་ཚོགས་ལྷ་མིན་ཚོགས་བཅས་མཐའ་དག་དགའ་བས་རྒྱས་ཤིང་རྨད་བྱུང་ནས། །རབ་ཏུ་དགའ་ཞིང་སྤྱི་བོས་ཐལ་མོ་སྦྱར་ཏེ་སྨྲ་བ་ཞི་བར་གྱུར། །སྒྲོལ་མའི་མཆོག་ཅེས་བྱ་བའི་གཟུངས་ཏེ་ལྷ་མོ་སྒྲོལ་མའི་མཚན་བརྒྱ་རྩ་བརྒྱད་པ་རྫོགས་
[222a.6]སོ།། །།{T729}དཀོན་མཆོག་གསུམ་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་ཝ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། ཏདྱ་ཐཱ། ཨོཾ་ཏཱ་རེ་ཏུཏྟ་རེ་ཏུ་རེ་སརྦ་དུཥྚ་པྲ་དུཥྚཾ་མ་མ་ཀྲྀ་ཏེ་ཛཾ་བྷ་ཡ་སྟཾ་བྷ་ཡ། མོ་ཧ་ཡ། བནྡྷ་ཡ། ཧཱུྃ་ཧཱུྃ་ཧཱུྃ། 
[222a.7]ཕཊ་ཕཊ་ཕཊ། སརྦ་དུཥྚ་སྟཾ་བྷ་ནི་ཏཱ་རེ་སྭཱ་ཧཱ། འཕགས་མ་སྒྲོལ་མའི་གཟུངས་རྫོགས་སོ།། {T730}༄༅། །རྒྱ་གར་སྐད་དུ། ཨཱརྱ་ཏཱ་རཱ་སྭ་པྲ་ཏི་ཛྙཱ་ནཱ་མ་དྷཱ་ར་ཎཱི། བོད་སྐད་དུ། འཕགས་མ་སྒྲོལ་མ་རང་གིས་དམ་བཅས་བ་ཅེས་བྱ་བའི་གཟུངས། 
[222b]
[222b.1]འཕགས་མ་སྒྲོལ་མ་ལ་ཕྱག་འཚལ་ལོ། །དེ་ནས་སྒྲོལ་མ་རང་གིས་དམ་བཅས་པའི་གཟུངས་སྨྲས་པ། ཏདྱ་ཐཱ། ཨོཾ་ཏཱ་རེ་ཏཱ་རཱ་ཡཻ། ཧཱུྃ་ཧཱུྃ་ཧཱུྃ། ས་མ་ཡསྠི་ཏེ། བྷ་ར་བྷ་ར། སརྦཱ་བྷ་ར་ཎ། བི་བྷཱུ་ཥི་ཏེ། པདྨ་ནི་པདྨ། མ་ཧཱ་པདྨ། ཨཱ་ས་ན་སྠི་ཏེ། ཧ་ས་ཧ་ས། ཏྲཻ་ལོ་ཀྱ་
[222b.2]བ་ར་དེ། སརྦ་དེ་བ་དཱ་ན་པ། བཱུ་ཛི་ཏེ་སྨ་དཱ་ཧི། བྷ་ག་བ་ཏི་ཏཱ་རེ། སྨ་རཱ་ཧཱི། བྷ་ག་བཱཾ་ཏ། ཏ་ཐཱ་ག་ཏ་སྱ། པུ་ར་ཏཿས་མ་ཡཾ། དྷ་ར་དྷ་ར། མ་ཧཱ་སཏྭ་ཨ་བ་ལོ་ཀི་ཏེ། མ་ཎི་ཀ་ནི་ཀ། བི་ཙི་ཏྲཱ་བྷ་ར་ཎེ། ཨོཾ་བི་ལོ་ཀཱ་ཡ། ཆེ་གེ་མོ། བྷ་ག་བ་ཏེ་ཏཱ་རེ། ཧྲཱིཾ་ཧྲཱིཾ་ཧྲཱིཾ་ཕཊ་སྲཱ་ཧཱ། 
[222b.3]གཟུངས་སྔགས་འདི་ཡིད་ཀྱིས་དྲན་པ་ཙམ་གྱིས་འཇིགས་པ་ཐམས་ཅད་སེལ་བར་འགྱུར་རོ། །དངོས་གྲུབ་ཐམས་ཅད་ཐོབ་པར་འགྱུར་རོ། །སེམས་ཅན་ཐམས་ཅད་དབང་དུ་འགྱུར་རོ། །དཀར་པོའི་ཚེས་བརྒྱད་དམ་བཅྭ་ལྔ་ལ་འཕགས་མ་སྒྲོལ་མ་ལ་མཆོད་པ་ཆེན་
[222b.4]པོ་བྱས་ཏེ། སྒྲོལ་མ་མངོན་སུམ་དུ་མཐོང་གི་བར་དེ་ཙམ་དུ་བཟླས་པར་བྱའོ། །གང་འདོད་པ་དེ་སྦྱིན་ནོ། །མཆོག་ཐམས་ཅད་སྟེར་རོ། །མ་བྱིན་ན་བདག་གིས་མཚམས་མེད་པ་ལྔ་བྱས་སོ། །གཞན་ཡང་ཕན་ཡོན་དཔག་ཏུ་མེད་པ་འབྱུང་བར་འགྱུར་རོ། །རྡོ་རྗེ་
[222b.5]མཆོག་གི་རྒྱུད་ལས་བཏུས། འཕགས་མ་སྒྲོལ་མ་རང་གིས་དམ་བཅས་པའི་གཟུངས་རྫོགས་སོ།། {T731}༄༅། །རྒྱ་གར་སྐད་དུ། ཨཱརྱ་ཏཱ་ར་ཨཥྚ་གྷོ་རེ་ཏཱ་སྦཱི་སཱུ་ཏྲ། བོད་སྐད་དུ། འཕགས་མ་སྒྲོལ་མ་འཇིགས་པ་བརྒྱད་ལས་སྐྱོབ་པའི་མདོ། 
[222b.6]དཀོན་མཆོག་གསུམ་ལ་ཕྱག་འཚལ་ལོ། །རྗེ་བཙུན་མ་སྒྲོལ་མ་ལ་ཕྱག་འཚལ་ལོ། །བཅོམ་ལྡན་འདས་ཤཱཀྱ་ཐུབ་པ་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རི་རབ་ཀྱི་སྟེང་ལྷའི་གནས་ན་བཞུགས་ཏེ། དེ་
[222b.7]ཉིད་དུ་འཁོར་རྣམས་ཀྱི་ནང་ནས་ལྷ་མོ་སྒྲོལ་མས་འདི་སྐད་ཅེས་སྨྲས་སོ། །མཐོ་རིས་རིན་ཆེན་ལྟ་བུ་འདི་ཐོབ་ནས། །ལས་དང་ལས་ཀྱི་འབྲས་བུ་ཤེས་པར་བྱོས། །བཟང་པོ་སྟེན་ཅིང་ངན་པ་སྤང་བར་གྱིས། །གང་དག་སྡིག་པའི་ལས་རྣམས་སྤྱོད་བྱེད་པ། །འཇིག་
[223a]
[223a.1]རྟེན་ཕ་རོལ་ཐུར་དུ་འབབ་འགྱུར་ཏེ། །དུད་འགྲོ་གླེན་ལྐུགས་གཅིག་ལ་གཅིག་ཟ་དང་། །གྱེན་ཐུར་འབབ་འཛེག་གཡང་ས་ངལ་བའི་ལམ། །འཇིགས་ཤིང་དངངས་སྐྲག་ཤིན་ཏུ་སྐྱི་གཡའ་བ། །ཟོན་དང་བཅས་པའི་སྡུག་བསྔལ་བསམ་མི་ཁྱབ། །
[223a.2]ཡི་དགས་ལྟོགས་ཤིང་སྐོམ་དང་ལུས་མི་འཚམ། །བཟའ་བཏུང་སྣང་ཡང་གཞན་གྱིས་བསྲུངས་པ་དང་། །ཁ་ཅིག་ཟོས་ཀྱང་མེ་དང་མཚོན་དུ་འགྱུར། །ལྟོགས་ཤིང་སྐོམ་པའི་སྡུག་བསྔལ་བསམ་མི་ཁྱབ། །དམྱལ་བར་སྐྱེས་པའི་སེམས་ཅན་དེ་དག་ནི། །རང་
[223a.3]དབང་མེད་པར་གཤིན་རྗེ་གདུག་པས་ཁྲིད། །བསྲེགས་ཤིང་བཙོས་ཏི་མཚོན་གྱིས་རབ་ཏུ་འཐུབ། །བསྲན་གླགས་མེད་པའི་སྡུག་བསྔལ་ཚ་དང་གྲང་། །དེས་ན་ཚེ་འདིར་སྡིག་པའི་ལས་བྱེད་པ། །རང་གིས་རང་ལ་མངན་ནི་ཆེར་བྱས་ཡིན། །བསྐལ་པ་མང་པོར་སྡུག་
[223a.4]བསྔལ་དྲག་པོས་གདུངས། །ཐར་པའི་དུས་མེད་བསྲན་པའི་གླགས་ཀྱང་མེད། །དྲན་པ་གསལ་བས་ལས་ཀྱི་འབྲས་བུར་ཤེས། །སྡུག་བསྔལ་མ་བཟོད་སྨྲེ་སྔགས་རང་ལ་རྨོ། །སྐད་ངན་དྲག་པོའི་ཀུ་སྒྲས་གཞན་ཡང་སྐྲག །དེ་ལ་སོགས་ཏེ་སྡུག་བསྔལ་བསམ་མི་
[223a.5]ཁྱབ། །གང་དག་ཉེས་དམིགས་རབ་ཏུ་ཤེས་གྱིས་ལ། །ངན་སོང་གསུམ་གྱི་རྒྱུ་རྣམས་རབ་ཏུ་སྤངས། །སྡིག་པའི་རྣམ་པ་ཕྲ་རགས་གང་ལ་ཡང་། །ལུས་ངག་ཡིད་ཀྱི་སྒོ་ནས་སྤྱད་ཏ་རེ། །རང་ཡང་བདེ་ལ་འགྲོ་རྣམས་ཡོངས་ལ་ཕན། །ཆགས་སྡང་རྨོངས་སྤངས་སྙིང་
[223a.6]རྗེའི་རྩ་བ་བརྟན། །སྒོ་གསུམ་དང་བས་འབད་དེ་དགེ་བ་སྤྱད། །ཤིན་ཏུ་ཟབ་པའི་སྙིང་པོ་འདི་ལ་འབད། །མེ་ཏོག་སད་ཀྱིས་ཁྱེར་བའི་འབྲས་བུ་ལ། །སོ་ནམ་བྱས་ཀྱང་མྱུ་གུ་མི་སྐྱེ་ལྟར། །སྡོམ་ཉམས་ཐེ་ཚོམ་ཟོས་པའི་གང་ཟག་གིས། །ཤིན་ཏུ་ཟབ་པའི་རིག་སྔགས་
[223a.7]བསྒྲུབ་གྱུར་ཀྱང་། །བྱིན་བརླབས་འབྱུང་ངོ་སྙམ་ཡང་འབྱུང་མི་སྲིད། །རྩོལ་བ་དེ་དག་ངལ་བ་དོན་མེད་འགྱུར། །རིག་སྔགས་དེ་ཡང་སྐྱེ་བོའི་ཚིག་དང་མཚུངས། །ཏིང་འཛིན་རྣམས་ཀྱང་བྱིས་པའི་བསམ་པ་འདྲ། །སྐྱོན་མེད་སྐྱེས་བུས་རིག་སྔགས་དེ་བསྒྲུབས་ན། །ཇི་ལྟར་
[223b]
[223b.1]འདོད་པ་བཞིན་དུ་མྱུར་དུ་འགྲུབ། །དཔེར་ན་ནྱ་གྲོ་དྷ་ཡི་ས་བོན་ནི། །ཤིན་ཏུ་ཕྲ་ཡང་ཆུ་ལུད་ལེགས་བྲན་ན། །དགུང་ཟླ་བདུན་ན་དཔག་ཚད་ཙམ་དུ་སྐྱེ། །བེམས་པོ་ཕྱི་ཡི་འགྱུར་ཡང་དེ་འདྲ་ན། །རིག་པས་རིག་པ་བསྒྲུབ་པ་ལྟ་ཅི་སྨོས། །འོད་གསལ་ནང་གི་འགྱུར་ལ་དཔག་ཏུ་
[223b.2]མེད། །ཚོང་དཔོན་ལམ་ལ་མཁས་པ་དག་ལ་བརྟེན། །གྲུ་ཚགས་ལེགས་པས་རྒྱ་མཚོར་ཞུགས་གྱུར་ན། །རིན་ཆེན་འདོད་པ་བཞིན་དུ་རྙེད་གྱུར་ནས། །རང་གི་གནས་སུ་ལེགས་པར་ཕྱིན་པ་ཡིན། །བྱམས་དང་སྙིང་རྗེ་དགའ་དང་བཏང་སྙོམས་རྟེན། །བྱང་
[223b.3]ཆུབ་སེམས་ལྡན་དགེ་བ་སྦྱང་གྱུར་ན། །ཡང་དག་རྫོགས་ཀྱི་ལམ་ལ་ཞུགས་འགྱུར་ཏེ། །ངེས་པར་མཁྱེན་ཉིད་ས་ལ་འགྲོ་བར་འགྱུར། །མདའ་ཉིད་སྐྱེས་བུའི་འཐེབ་ནས་ཤོར་གྱུར་ན། །མི་འཕང་སྙམ་ཡང་ཤིན་ཏུ་འཕངས་པར་འགྱུར། །ཆོས་ཉིད་དོན་ཀུན་
[223b.4]ཆུབ་པའི་གང་ཟག་ནི། །མི་ཕྱིན་སྙམ་ཡང་ཕ་རོལ་ཕྱིན་པར་འགྱུར། །བྱ་ཆའི་རྣམ་པ་རང་བཞིན་རྫོགས་གྱུར་ནས། །སངས་རྒྱས་འབྲས་བུ་འཐོབ་པར་ཐེ་ཙོམ་མེད། །ཆོས་ཉིད་རྣམ་པར་དག་པ་དེ་རྟོགས་ན། །བདག་མེད་སྲོག་མེད་སྲོག་ཀྱང་གཅད་དུ་མེད། །ལས་མེད་
[223b.5]དེ་ཡི་རྣམ་པར་སྨིན་པ་མེད། །མཐའ་རྣམས་རབ་སྤངས་སྐྱེས་བུ་རྣམ་པར་གྲོལ། །དེ་དོན་རྟོགས་ཕྱིར་བདག་གིས་བཤད་པ་ཡི། །སྙིང་པོ་འདི་ལ་གུས་པས་བཟླས་གྱུར་ན། །བསྐལ་པ་གྲངས་མེད་གསུམ་གྱི་སྡིག་ཀྱང་འཛད། །ངན་སོང་གསུམ་དང་འཁོར་བའི་སྡུག་བསྔལ་
[223b.6]ཀུན། །རབ་ཏུ་སྦྱོང་ཞིང་སྒྲིབ་པ་རྣམས་ཀྱང་འདག །དོན་དང་ལྡན་པའི་སྙིང་པོ་འདི་ལྟ་སྟེ། །ཨོཾ་བྱང་ཆུབ་སེམས་དཔའ་སེམས་དཔའ་ཆེན་མོ། ལྷ་མོ་ཁྱོད་ཀྱིས་བསྐྱབ་ཏུ་གསོལ། །ཨོཾ་ན་མོ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་
[223b.7]ཡ། ཏདྱ་ཐཱ། ཨོཾ་ཏཱ་རེ་ཏུཏྟཱ་རེ་ཏུ་རེ་སརྦ་དུཥྚཱ་ན། པྲ་དུཥྚཱ་ན་མ་མ་ཀྲྀ་ཏེ། ཛམྦྷ་ཡ། སྟམྦྷ་ཡ། མོ་ཧ་ཡ། བན་དྷ་ཡ། ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ་སྭཱ་ཧཱ། མ་མ་ཨཱརྱཱ་བ་ལོ་བྷ་ཡཱ་ན་རཱ། བོ་དྷི་སཏྭཱ། མ་ཧཱ་སཏྭཱ་ནི། ཨདྷི་ཥྛཱི་ཏེ་མ་མ་སརྦ་ཀརྨ་ཨཱ་བ་ར་ཎ་སྭ་བྷཱ་བ། ཤུད་དྷེ་
[224a]
[224a.1]བི་ཤུ་ད་དྷེ། ཤོ་དྷ་ཡ་བི་ཤོ་དྷ་ཡ་ཧཱུྃ་ཕཊ་སྭཱ་ཧཱ། དེ་ནས་སངས་རྒྱས་ཉིད་ཀྱིས་སུ། །ལྷ་མོ་ཉིད་ལ་རབ་ཏུ་བསྟོད། །ཐུགས་རྗེ་ཤིན་ཏུ་ཆེ་བས་འགྲོ་བའི་དོན་མཛད་མ། །མཚན་དང་དཔེ་བྱད་རྫོགས་ཤིང་རིན་ཆེན་རྒྱན་གྱིས་སྤྲས། །ཤིན་ཏུ་མཛེས་ཚུལ་འཛུམ་
[224a.2]ཞིང་བཞད་པའི་བཞིན། །སྤྱན་གྱི་སྐྱེ་མཆེད་ཟར་མའི་པདྨ་འདྲ། །སྙན་གྱི་སྐྱེ་མཆེད་ཨུག་ཅོས་བྱེ་བ་འདྲ། །ཤངས་ཀྱི་སྐྱེ་མཆེད་ཨུཏྤལ་བུམ་བུ་འདྲ། །ཞལ་གྱི་མཆེད་ཧ་ལོ་རྒྱས་པ་འདྲ། །སྣ་ཚོགས་སྐུ་མངའ་ན་ཆུང་མཚན་ལྡན་སྐུ། །ཆོས་ཀྱི་སྒྲ་སྒྲོགས་ཀ་ལ་པིང་
[224a.3]ཀའི་གསུང་། །སེམས་ཅན་ཀུན་ལ་བྱམས་མགོན་ཐུགས་རྗེའི་ཐུགས། །འཁོར་བའི་སྐྱོན་གྱིས་མ་གོས་པདྨ་གཡོན། །སེམས་ཅན་དོན་རྣམས་མཛད་ཕྱིར་སྐྱབས་སྦྱིན་གཡས། །ཐབས་དང་ཤེས་རབ་ཉི་ཟླའི་གདན་ལ་བཞུགས། །རྗེ་བཙུན་སྒྲོལ་མ་ལ་ནི་སྐྱབས་
[224a.4]སུ་མཆི། །འཁོར་བའི་གཡང་ས་ཆེ་ལས་བདག་སྐྱོབས་ཤིག །འགྲོ་དྲུག་རང་ཁའི་གནས་སུ་འཁོར་ར་རེ། །ཐུགས་རྗེ་ཆེན་མོའི་ཞགས་པས་བདག་ཟུང་ཤིག །ངན་སོང་གསུམ་གྱི་གནས་སུ་ཤོར་ར་རེ། །འཁྱམས་མེད་པ་ཡི་ལམ་དུ་བདག་ཆུག་ཤིག །ལོག་པར་
[224a.5]ལྟ་བའི་རིགས་སུ་སྐྱེས་ས་རེ། །བླ་མ་བྱང་སེམས་མངའ་དང་བདག་སྤྲོད་ཅིག །བཤེས་གཉེན་ངན་པ་དག་དང་ཕྲད་ཏ་རེའོ། །སེང་གེ་གླང་ཆེན་མེ་དང་སྦྲུལ། །མི་རྒོད་ཆུ་དང་རིམས་རྣམས་དང་། །ཤ་ཟས་འཇིགས་པ་བརྒྱད་པོ་ལས། །སྐྱོབ་མཛད་ཁྱེད་ལ་ཕྱག་
[224a.6]འཚལ་ལོ། །འཇིག་རྟེན་འདི་དང་གཞན་དག་ཏུ། །འཇིགས་པ་བརྒྱད་ལས་བསྐྱབ་ཏུ་གསོལ། །ཕ་རོལ་འབྲས་བུ་མ་ཐོབ་བར་དག་ཏུ། །སྦྱིན་དང་ཚུལ་ཁྲིམས་བཟོད་པ་བརྩོན་འགྲུས་དང་། །བསམ་གཏན་ཤེས་རབ་ཐབས་དང་སྨོན་ལམ་དང་། །སྟོབས་དང་དེ་
[224a.7]བཞིན་ཡེ་ཤེས་ཕ་རོལ་ཕྱིན། །བཅུ་པོ་དེ་དང་མི་འབྲལ་འགྲོགས་པར་ཤོག །རིགས་ཀྱི་བུའམ་རིགས་ཀྱི་བུ་མོ་གང་ལ་ལས་ཆོས་འདི་བྲི་བ་དང་། བཀླག་པ་དང་། ཁ་ཏོན་དང་། ཀུན་ཆུབ་པ་དང་། ཚུལ་བཞིན་དུ་ཡིད་ལ་བྱ་བ་དང་། གཞན་དག་ལ་ཡང་རྒྱ་ཆེར་བསྟན་པར་
[224b]
[224b.1]བྱའོ་ཞེས་བཀའ་སྩལ་པ་དང་། ཐམས་ཅད་དང་ལྡན་པའི་འཁོར་རྣམས་ཡི་རངས་ཏེ་མངོན་པར་བསྟོད་དོ། །རྗེ་བཙུན་མ་སྒྲོལ་མ་འཇིགས་པ་བརྒྱད་ལས་སྐྱོབ་པའི་མདོ་རྫོགས་སོ།། {T732}༄༅། །རྒྱ་གར་སྐད་དུ། ཨཱརྱ་ཡ་ཨོ་བ་ཏཱི་དྷཱ་ར་ཎཱི། བོད་སྐད་
[224b.2]དུ། འཕགས་པ་གྲགས་ལྡན་མའི་གཟུངས། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཛྭ་རེ་མ་ཧཱ་ཛྭ་རེ། དུ་ཁེ་མུཀྟི་སུ་སཾ་པནྣེ། མ་ཧཱ་སཾ་པནྣེ། 
[224b.3]སཾ་པཏྟི། མ་ཧཱ་སཾ་པཏྟི། ཀ་སེ་མ་ཧཱ་ཀ་སེ། ཀཙྪ་ཛྭ་ར་མུགྟེ་སི་སྭཱ་ཧཱ། སྐུད་པའམ་ཆུ་ལ་ལན་གསུམ་སྔགས་ན་རིམས་ལས་ཐར་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ཙི་ལི་ཙི་ལི། མི་ལི་མི་ལི། 
[224b.4]རཀྵ་རཀྵ་མཱཾ། ཨཱརྱཱ་བ་ལོ་ཀི་ཏེ་ཤྭ་ར་སྭཱ་ཧཱ། གདོན་ཐམས་ཅད་ལ་ཚོན་སྣ་ལྔའི་སྐུད་པའམ་སྐུད་པ་དམར་པོ་ལ་ལན་གསུམ་དུ་སྔགས་ཏེ་མདུད་པ་གསུམ་བོར་ལ་བཅིངས་ན་བར་དུ་གཅོད་པ་ཞི་བར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་
[224b.5]ཡ། མ་ཧཱ་སཏྭ་ཡ། ཏདྱ་ཐཱ། ཀི་ལི་ཀི་ལི། ཙི་ལི་ཙི་ལི། ནི་གི་ལེ་སྭཱ་ཧཱ། འབྲུ་མར་ལ་ལན་གསུམ་སྔགས་ཏེ་བསྐུས་ན་སྐྲན་འཚོའོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ས་རེ་ས་རེ། བི་ས་རེ་བི་ས་རེ། 
[224b.6]ས་ར་ནཱ་ཤ་ནི་སྭཱ་ཧཱ། ཤི་བའི་རྣ་བར་ལན་གསུམ་བཟླས་ན་སོས་པར་འགྱུར་རོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། ཏདྱ་ཐཱ། ནི་སི་རེ་ནི་སི་རེ། ཀ་ལ་མི་མི་རེ། ཀ་ལ་རི་ཙི་རཱི། པ་ཙི་ལེ་སྭཱ་ཧཱ། ལྤ་བ་དང་། ལྐོག་མའི་
[224b.7]ལྷ་གོར་ན་བ་དང་། ལྕེ་ཀྱི་བ་ན་བ་དང་། གདོན་ནད་ཐམས་ཅད་ལ་འཇི་བ་ལ་ལན་གསུམ་དུ་སྔགས་ཏེ་བསྐུས་ན་ཕན་ནོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བཛྲ་པཱ་ཎིདྷྱ་མ། ཨོཾ་ཨོཾ་ཀྲཱ་རཱ་པྲ་བྷ་བེ། བྷ་ག་བ་ཏི་བུདྡྷེ། པྲ་ཏི་བུདྡྷེ། ཨུདྡྷེ། ཤཱནྟི་ཀ་རི། ཧ་ན་ཧ་ན། 
[225a]
[225a.1]མ་མ་པཱ་པ་མཾ། ད་ཧ་ད་ཧ། མ་མ་པཱ་པ་དཾ། པ་ཙ་པ་ཙ། མ་མ་པཱ་པ་ཀཾ། ཨོཾ་ཨོ་ཌེ། གྲ་ས་གྲ་ས། རི་ཏེ་ཌེ་རི་ཏེ་ཌེ། ཤཱནྟིཾ་ཀ་རཱི་ཡེ་སྭཱ་ཧཱ། ཤུ་བྷ་ཀ་རཱི་ཡེ་སྭཱ་ཧཱ། ཀྵེ་མ་ཀ་རི་ཡ་སྭཱ་ཧཱ། རིམས་ནད་ཀྱིས་བཏབ་པ་ལ་བྱ་བ་པ་བྱས་ན་རིམས་ནད་སོས་པར་འགྱུར་རོ། །
[225a.2]སྨན་ལ་སྔགས་ཀྱིས་བཏབ་སྟེ་བླུད་ན་ནད་པ་སོས་པར་འགྱུར་རོ། །ཟས་ལ་སྔགས་ཀྱིས་བཏབ་སྟེ་ཟོས་ན་དུག་མི་གནོད་པར་འགྱུར་རོ། །འབྱུང་པོའི་གདོན་གྱིས་ཟིན་པ་རྣམས་ལ་བུ་མོས་བཀལ་བའི་སྐུད་པ་ལ་ལན་ཉི་ཤུ་རྩ་གཅིག་སྔགས་ཏེ་བཅིངས་ན་ཐར་བར་འགྱུར་རོ། །
[225a.3]འཕགས་པ་གྲགས་ལྡན་མའི་གཟུངས་རྫོགས་སོ།། {T733}༄༅། །རྒྱ་གར་སྐད་དུ། ཨཱརྱ་ཨ་བ་ལོ་ཀི་ཏེ་ཤྭ་ར་ཧ་ཡ་གྲཱི་བ་དྷཱ་ར་ཎཱི། བོད་སྐད་དུ། འཕགས་པ་སྤྱན་རས་གཟིགས་དབང་ཕྱུག་ཧ་ཡ་གྲཱི་བའི་གཟུངས། སངས་རྒྱས་དང་བྱང་ཆུབ་སེམས་
[225a.4]དཔའ་ཐམས་ཅད་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ན་མ་ཨཱརྱ་ཨ་བ་ལོ་ཀི་ཏེ་ཤྭ་རཱ་ཡ། བོ་དྷི་སཏྭཱ་ཡ། མ་ཧཱ་སཏྭཱ་ཡ། མ་ཧཱ་ཀཱ་རུ་ཎི་ཀཱ་ཡ། སརྦ་སཏྭེ་བྷྱཿ ས་ནཱ་ག་ཏི་ནེ། ན་མཿསརྦ་སཏྭ་བྷྱཿས་ན། ཨ་པ་ཧ་རི་ཎི། ན་མཿསརྦ་སཏྭ་བྷ་ཡོཏྟ་ར་ཎཱ་ཡ། 
[225a.5]ན་མཿསརྦྦ་བྷ་བ། པྲ་ཤ་མ་ན་ཀ་རཱ་ཡ། ན་མཿསརྦ་སཏྭ་བོ་དྷི་ཙི་ཀི་ཏ་སཾ་ཀ་རཱ་ཡ། ན་མཿསརྦ་བནྡྷ་ན། ཙྪེ་ད་ན་ཀ་རཱ་ཡ། ན་མཿསརྦ་དུཿཁ་པྲ་ཤ་མ་ན་ཀ་རཱ་ཡ། ན་མཿསརྦ་ཨནྡྷ་ཀ་ར་བི་དྷ་མ་ན་ཀ་རཱ་ཡ། ན་མཿསརྦ་བིདྱཱ་རཱ་ཛ། པ་ཤ་པྲཱ་པྟ་ཡེ། མ་ཧཱ་ཡོ་ག་ཡོ་གཱི་ཤྭ་རཱ་ཡ། ཏ་
[225a.6]སྱ་ན་མ་སྐྲྀ་ཏྭཱ་ཨི་དཾ་ཨཱརྱ་ཨ་བ་ལོ་ཀི་ཏེ་ཤྭ་ར་མུ་ཁོངྒཱི་རྞཾ་རྀ་ཥི་བི་ད་དཱ། དེ་བ་ནཱ་ག །ཡཀྵ་རཀྵ་ས། ཤཱཀྱ་པྲཧྨཱ། ལོ་ཀ་པཱ་ལ། བིཥྟུ་མ་ཧེ་ཤྭ་ར། ནཱ་རཱ་ཡཱ་ཎ། སྐནྡྷ། ཀུ་བེ་ར། ཨ་སུ་རེནྡྲ། མ་ཏྲྀ་ག་ཎ། ན་མཿཀྲྀ་ཏཾ། བཛྲ་ཁུར་ས་ཧི་ཡཾ། ཧ་ཡ་གྲཱི་བ་བྲཧྨ། པ་ར་མ་ཧྲྀ་ད་ཡ་མཱ་
[225a.7]བརྟ་ཡིཥྚ་མི། ཨ་བ་པྲ་མེ་ཡཱརྷ་ས་དྷ་ཀ་ན། ཨ་བ་ཧྱཾ། སརྦ་བྷཱུ་ཏཱ་ནཱཾ། སརྦ་བིགྷྣཱཾ་བི་ནཱ་ཡ་ཀཾ། ཨ་མོ་གྷཾ། སརྦ་ཀརྨ་ཎཾ། བི་ཤཱ་ན་ཉྩ། བི་ནཱ་ཡ་ཀཾ །ཏདྱ་ཐཱ། ཨོཾ་ཏ་རུ་ལ་ཏ་རུ་ལ་ཏ་རུ་ལ། བི་ཏ་རུ་ལ་བི་ཏ་རུ་ལ། སརྦ་བི་ཥ་གྷ་ཏ་ཀ །སརྦ་བྷཱུ་ཏ་བི་དྲ་བ་ཀ་ཛྭ་ལི་ཏ། ཨ་ན་ལ། བི་སྥུ་ལངྒི། ཨཊྚ་
[225b]
[225b.1]ཧཱ་ས། ཀེ་ས་ར། ཨ་ཏ་བཱ། པྲ་བི་ཏ་ཀ །ཡཾ་བཛྲ་ཁུ་ར་ནི་ར་ག་ཏི་ཏ། ཙ་ལི་ཏ་བཱ་སུ་དཱ་ཏ་ལ། བཛྲོད་ཤྭ་སི་ཏ། ཧཱ་སི་ཏ་མ་རུ་ཏོ་ཀྵ་ཏི། པྲ་ཤ་མན་ཀ་ར། པ་ར་དུཥྚ་བིགྷྞཱཾ། སམ་བྷ་ཀྵ་ཎ་ཀ་ར། སྭ་བིདྡྷོ་པ་དེ་ཤ་ཀ་ར། པ་ར་མ་ཤཱནྟི་ཀ་ར། བུདྡྷ་བུདྡྷ། བྷོ་དྷ་ཡ་མི་ཏེ། 
[225b.2]བྷ་ག་བཱཾ་ཧ་ཡ་གྲཱི་བ། སརྦ་བིདྱཱ་ཧྲྀ་ད་ཡ་མཱ་བཪྟ་ཡི་ཥྱཱ་མི། ཁཱ་ད་ཁཱ་ད། མ་ཧཱ་རཽ་དྲ། མནྟྲ་ན། རཀྵ་རཀྵ། ཨཱ་ཏྨ་སྭ་ཧི་ཏཱ་ན། མནྟྲ་ན། སིདྡྷ་སིདྡྷ། སརྦ་ཀརྨེ་ཥུ་མེ། སིདྡྷེ། དེ་ཧི་དེ་ཧི། ཨཱ་བི་ཤ་ཨཱ་བི་ཤ །པྲ་བི་ཤ་པྲ་བི་ཤ །སརྦ་གྲ་ཧེ་ཥུ། ཨ་པྲ་ཏི་ཧ་ཏ། དྷུ་ན་དྷུ་ན། 
[225b.3]བི་དྷུ་ན་བི་དྷུ་ན། མ་ཐ་མ་ཐ། པྲ་མ་ཐ་པྲ་མ་ཐ། སརྦ་བ་རོ་པ་གྲ་མ། ཀྲྀ་ཏྱ་ཀ་ཁོ་རྡོ་དུ་རླཾ་གྲི་ཏ། མུ་ཤི་ཀ །བི་ཤ་ཀ་ར་བི་ཤ་དཾཥྚ་བི་ཥ་ཅཱུ་རྞ་ཡོ་ཨ་བྷི་ཙཱ་ར་བི་ཤ་ཀ་ར་ཎ། སིདྡྷ་ཨཉྫ་ན། ཙཀྵུར་མོ་ཧ་ན། ཙིཏྟ་བཱ་ཀྵེ་པ་ན་ཀ་ར། ནི་ཏྱ། ཨ་པ་ར་པྲེ་ཀྵ་ཎ། ཏྲཱ་ས་ཡ་ཏྲཱ་ས་ཡ། མ་ཧཱ་
[225b.4]བོདྷི་ས་ཏྭ་རིདྡྷྱ་དཾཥྚ་ཎེ་ན། སརྦ་བྷ་ཡེ་བྷྱཿསཏྭཱ་ནཱཾ། རཀྵ་རཀྵ། མ་མ་བུདྡྷ། དྷརྨ་སཾ་གྷ། ཨ་ནུ་ཛྙཱ་ཏཾ། མེ་ཀརྨ་ཤཱི་གྷྲཾ་ཀུ་རུ་ཀུ་རུ། ཕཊ། ཧ་ཡ་གྲཱི་བ་ཕཊ། བཛྲ་ཁུ་རཱ་ཡ་ཕཊ། བཛྲ་དཾ་ཥྚྲོ་ཏྐ་ཊ། བྷ་ཡ་བྷི་ར་བཱ་ཡ་ཕཊ། བར་མཾ་ཏྲཱ་ན། ནཱ་ཤ་ན་ཀ་རཱ་ཡ་ཕཊ། པ་ར་དུཥྚ་བིགྷྣཱཾ། བཾ་བྷཀྵ་ཎ་ཀ་
[225b.5]རཱ་ཡ་ཕཊ། སརྦ་གྲ་ཧོཏྶཱ་དྷ་ན་ཀ་རཱ་ཡ་ཕཊ། སརྦ་གྲ་ཧེ་ཥུ་ཨ་པྲ་ཏི་ཧ་ཏཱ་ཡ་ཕཊ། པ་ཊ་ལ་མུ་ལཱ་ཡ་ཕཊ། ཡེ་ཀོ་ཙི་ཏ། མ་མ་ཨ་ཧི་ཏེ་ཥི་ན། ཀ་ཡེ་ཀྲ་མིནྟི། མནྟ་ཡནྟྲ། ཡ་མཱནྟི། ཛུ་ཧྭན་ཏི་ཀཱ་ཁོརྡི་ཀུརྦ་ནྟི་ཏ་ན་སརྦ་ན་བ་ད་མི་ཁེ་ན། བཱ་ཀྲི་ཏཱ་ཡ་ཕཊ། ན་མཿསརྦ་དུཥྚ་གྲ་ཧོ་ཏྶཱེ་དྷ་ན་ཡ། ཧ་
[225b.6]ཡ་གྲཱི་བཱ་ཡ། སིདྡྷྱནུ་མནྟྲ་པ་དཻཿསྭཱ་ཧཱ། ཨོཾ་ཨ་མྲྀ་ཏོདྦྷ་བཱ་ཡ་ཧཱུྃ་ཕཊ་ཕཊ་སྭཱ་ཧཱ། ཨོཾ་ན་མོ་ཧ་ཡཱ་ཡ་སྭཱ་ཧཱ། ཨོཾ་ན་མོ་བི་ཤྭ་མཱུརྟ་ཡེ་སྭཱ་ཧཱ། ན་མཿསརྦ་སཏྭཱ་ནཱི་སིདྡྷཱ་ནྟུ། མནྟྲ་པ་དཱ་ཡ་སྭཱ་ཧཱ། འཕགས་པ་སྤྱན་རས་གཟིགས་དབང་ཕྱུག་ཧ་ཡ་གྲཱི་བ་ཞེས་བྱ་བའི་གཟུངས་རྫོགས་སོ།། །།
[225b.7]{T734}༄༅། །རྒྱ་གར་སྐད་དུ། ཨཱརྱ་བི་ཛ་ཡ་བ་ཏི་ནཱ་མ་པྲ་ཏྱཾ་གི་རཱ། བོད་སྐད་དུ། ཕྱིར་ཟློག་པ་འཕགས་པ་རྣམ་པར་རྒྱལ་བ་ཅན་ཞེས་བྱ་བ། སངས་རྒྱས་དང་། བྱང་ཆུབ་སེམས་དཔའ་འགྲོ་བ་ཐམས་ཅད་སྲུང་བ་ལ་མངོན་པར་བརྩོན་པ་ཐམས་ཅད་ལ་ཕྱག་འཚལ་ལོ། །
[226a]
[226a.1]གྲུབ་པ་ཐམས་ཅད་ལ་ཕྱག་འཚལ་ལོ། །རིག་སྔགས་འཆང་ཐམས་ཅད་ལ་ཕྱག་འཚལ་ལོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་
[226a.2]པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །དེ་རྣམས་ལ་ཕྱག་འཚལ་ནས། ཕྱིར་ཟློག་པ་རྣམ་པར་རྒྱལ་བ་ཅན་ཞེས་བྱ་བ་གཤེད་བྱེད་དང་བྱད་སེལ་བ། རོ་ལངས་དང་བཀྲ་མི་ཤིས་པ་རབ་ཏུ་ཞི་བར་བྱེད་པ། རྒྱལ་པོའི་འཇིགས་པ་དང་། 
[226a.3]ཆོམ་རྐུན་གྱི་འཇིགས་པ་དང་། མེའི་འཇིགས་པ་དང་། ཆུའི་འཇིགས་པ་དང་། མཁའ་འགྲོ་མའི་འཇིགས་པ་དང་། ཡི་དགས་དང་། ཤ་ཟ་དང་། གྲུལ་བུམ་གྱི་འཇིགས་པ་དང་། གྲིབ་གནོན་གྱི་འཇིགས་པ་དང་། བརྗེད་བྱེད་ཀྱི་འཇིགས་པ་དང་། སྲུལ་པོའི་
[226a.4]འཇིགས་པ་དང་། ལུས་སྲུལ་པོའི་འཇིགས་པ་དང་། ལམ་ལོག་པ་དང་། ལམ་དུ་ཞུགས་པའི་འཇིགས་པ་དང་། ཉིན་མོ་དང་མཚན་མོའི་འགྲོ་བ་སོ་སོའི་འཇིགས་པ་རྨུགས་པར་བྱེད་པ། རེངས་པར་བྱེད་པ། རྨོངས་པར་བྱེད་པ། མདོག་བཟང་པོར་བྱེད་པ། སྤྲོ་
[226a.5]བ་ཡང་དག་པར་འཕེལ་བར་བྱེད་པ། དགྲ་ཐམས་ཅད་ཟློག་པ། བགེགས་དང་ལོག་འདྲེན་ཐམས་ཅད་རབ་ཏུ་ཞི་བར་བྱེད་པ། སྡིག་པ་ཐམས་ཅད་ཡང་དག་པར་བྱང་བར་བྱེད་པ། ཁ་རྨུགས་པར་བྱེད་པ། ཁ་རེངས་པར་བྱེད་པ། བཞིན་མཛེས་པར་བྱེད་པ་བརྗོད་པར་བྱའོ། །
[226a.6]བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །གསང་སྔགས་ཀྱི་གཞི་འདི་དག་གྲུབ་པར་གྱུར་ཅིག །ཏདྱ་ཐཱ། ཨོཾ་དྷ་ར་དྷ་ར། དྷ་ར་དྷ་ར། དྷ་ར་དྷ་ར། དྷ་ར། དྷི་རི་དྷི་རི། དྷི་རི་དྷི་རི། དྷི་རི་
[226a.7]དྷི་རི། དྷི་རི། དྷུ་རུ་དྷུ་རུ། དྷུ་རུ་དྷུ་རུ། དྷུ་རུ་དྷུ་རུ། དྷུ་རུ། བདག་འཇིགས་པ་དང་། གནོད་པ་ཐམས་ཅད་དང་། གཤེད་བྱེད་དང་། བྱད་ཐམས་ཅད་ལས་བསྲུང་དུ་གསོལ། བསྲུང་དུ་གསོལ། ཏདྱ་ཐཱ། ས་ར་ས་ར། ས་ར་ས་ར། ས་ར་ས་ར། ས་ར་ས་ར། ས་ར། སི་རི་སི་རི། སི་རི་སི་རི། 
[226b]
[226b.1]སི་རི་སི་རི། སི་རི། སུ་རུ་སུ་རུ། སུ་རུ་སུ་རུ། སུ་རུ་སུ་རུ། སུ་རུ། མ་ར་མ་ར། མ་ར་མ་ར། མ་ར་མ་ར། མ་ར། མི་རི་མི་རི། མི་རི་མི་རི། མི་རི་མི་རི། མི་རི། མུ་རུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ། བདག་ནད་ཐམས་ཅད་ལས་བསྲུང་དུ་གསོལ། བསྲུང་དུ་
[226b.2]གསོལ། ཏདྱ་ཐཱ། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། ཧི་ལི་ཧི་ལི། ཧི་ལི། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ་ཧུ་ལུ། ཧུ་ལུ། ཀི་ལི་ཀི་ལི། ཀི་ལི་ཀི་ལི། ཀི་ལི་ཀི་ལི། ཀི་ལི་ཀི་ལི། ཀི་ལི། མི་ལི་མི་ལི། མི་ལི་མི་ལི། མི་ལི་མི་ལི། མི་ལི་མི་ལི། མི་ལི། 
[226b.3]ཙི་ལི་ཙི་ལི། ཙི་ལི་ཙི་ལི། ཙི་ལི་ཙི་ལི། ཙི་ལི་ཙི་ལི། ཙི་ལི། ཙུ་ལུ་ཙུ་ལུ། ཙུ་ལུ་ཙུ་ལུ། ཙུ་ལུ་ཙུ་ལུ། ཙུ་ལུ་ཙུ་ལུ། ཙུ་ལུ། འབྱུང་པོ་ཐམས་ཅད་བཟློག་པར་མཛད་དུ་གསོལ། ཨོཾ་བི་ས་ར་བི་ས་ར། ཀཾ་པ་ཀཾ་པ། ནཱ་ཤ་ཡ་ནཱ་ཤ་ཡ། དགྲ་གང་དག་བདག་ལ་མི་ཕན་པར་
[226b.4]འདོད་པ་དང་། རྣམ་པར་སྔང་བ་དང་། གནོད་པར་སེམས་པ་དང་། སྔགས་བྱེད་པ་དང་། སྦྱིན་སྲེག་བྱེད་པ་དང་། བྱེད་དུ་འཇུག་པ་དང་། བྱས་པ་ལ་རྗེས་སུ་ཡི་རང་བ་དེ་དག་ཐམས་ཅད་ཉིད་ལ་སླར་སོང་ཤིག་སྭཱ་ཧཱ། མི་མཛའ་བ་ཐམས་ཅད་ཀྱི་མིག་བཅིང་ངོ་། །
[226b.5]རྣ་བ་བཅིང་ངོ་། །སྣ་བཅིང་ངོ་། །ལྕེ་བཅིང་ངོ་། །ལུས་བཅིང་ངོ་། །ཡིད་བཅིང་ངོ་། །ཡན་ལག་དང་ཉིང་ལག་ཐམས་ཅད་བཅིང་ངོ་། །སྥུ་ཊ་སྥུ་ཊ་སྥུ་ཊ། སྥོ་ཊ་ཡ་སྥོ་ཊ་ཡ་སྤོ་ཊ་ཡ། གཤེད་བྱེད་དང་བྱད་ཐམས་ཅད་རྣམ་པར་བསལ་དུ་གསོལ། །རྣམ་པར་གཞོམ་
[226b.6]དུ་གསོལ། །རྣམ་པར་གཞིག་ཏུ་གསོལ། སརྦ་ཤ་ཏྲཱུཾ། ཏུ་རུ་ཏུ་རུ། ཏུ་རུ་ཏུ་རུ། ཏུ་རུ་ཏུ་རུ། ཏུ་རུ་སྭཱ་ཧཱ། བདག་འཇིགས་པ་དང་། གནོད་པ་ཐམས་ཅད་དང་། གཤེད་བྱེད་དང་། བྱད་དང་། རོ་ལངས་དང་། བརྗེད་བྱེད་ཐམས་ཅད་ལས་བསྲུང་དུ་གསོལ། བསྲུང་
[226b.7]དུ་གསོལ་སྭཱ་ཧཱ། བདག་གི་སྡིག་པ་ཐམས་ཅད་བསལ་དུ་གསོལ། བསལ་དུ་གསོལ། ཙ་ར་ཙ་ར་སྭཱ་ཧཱ། མ་ར་མ་ར་སྭཱ་ཧཱ། སི་རི་སི་རི་སྭཱ་ཧཱ། ཀུ་རུ་ཀུ་རུ་སྭཱ་ཧཱ། དྷུ་རུ་དྷུ་རུ་སྭཱ་ཧཱ། དྷུ་རུ་དྷུ་རུ། དྷུ་རུ་དྷུ་རུ། དྷུ་རུ་སྭཱ་ཧཱ། མི་གང་དག་གནོད་པར་འདོད་ལ། ཕན་པར་
[227a]
[227a.1]མི་འདོད་ཅིང་བདག་ལ་ལྟ་བ་ཐམས་ཅད་རྨུགས་པར་བགྱིའོ། །རེངས་པར་བགྱིའོ། །འཁྲུགས་པར་བགྱིའོ། །རྨོངས་པར་བགྱིའོ། །འབྱུང་པོ་ཐམས་ཅད་དང་། གདོན་ཐམས་ཅད་དང་། ནད་ཐམས་ཅད་འཁྲུལ་པར་མཛད་མ། རྨོངས་པར་མཛད་མ། 
[227a.2]རྨུགས་པར་མཛད་མ། རེངས་པར་མཛད་མ། འཇིགས་པར་མཛད་མ། རྣམ་པར་འཇིགས་པར་མཛད་མ། རྣམ་པར་འཐོར་བར་མཛད་མ། རྣམ་པར་འཇོམས་པར་མཛད་མ་སྭཱ་ཧཱ། ནཱི་ལེ་ནཱི་ལེ། ནཱི་ལ་ཀེ་ཤེ་སྭཱ་ཧཱ། པཱི་ཏེ་པཱི་ཏེ། པཱི་ཏ་ཀེ་ཤེ་སྭཱ་ཧཱ། ལོ་ཧི་ཏེ་ལོ་ཧི་ཏེ། ལོ་ཧི་
[227a.3]ཏ་ཀེ་ཤེ་སྭཱ་ཧཱ། ཨ་བ་ད་ཏེ། ཨ་བ་ད་ཏེ། ཨ་བ་དཱ་ཏ་ཀེ་ཤེ་སྭཱ་ཧཱ། ཤྭེ་ཏེ་ཤྭེ་ཏེ་ཤྭེ་ཏ་བ་སྟྲ་དྷཱ་ར་ཎི་ཡེ་སྭཱ་ཧཱ། འབྱུང་པོ་ཐམས་ཅད་ལ་དབང་སྒྱུར་མ། བདག་གི་སྡིག་པ་ཐམས་ཅད་བསལ་དུ་གསོལ། སྭཱ་ཧཱ། འཕེལ་བར་མཛད་མ། བདག་གི་དཔལ་དང་སྐལ་བ་བཟང་པོ་
[227a.4]ཐམས་ཅད་སྤེལ་དུ་གསོལ། འཕེལ་བར་མཛད་གསོལ། སྭཱ་ཧཱ། བདག་འཇིགས་པ་དང་གནོད་པ་དང་། ནད་འགོ་བ་དང་། འཁྲུགས་པ་ཐམས་ཅད་དང་། གཤེད་བྱེད་ཐམས་ཅད་དང་། བྱད་ཐམས་ཅད་དང་། ནད་ཐམས་ཅད་དང་། གདོན་ཐམས་ཅད་དང་། 
[227a.5]སྡིག་པ་ཐམས་ཅད་དང་། །བཟའ་ཉེས་དང་། བསྒོམ་ཉེས་དང་། གནོད་སྒྲིབ་དང་། གནོད་ལྟས་ཐམས་ཅད་ལས་བསྲུང་དུ་གསོལ། བསྲུང་དུ་གསོལ། སྭཱ་ཧཱ། ཕྱིར་ཟློག་རྣམ་པར་རྒྱལ་བ་ཅན། རྒྱལ་བ་འབྱུང་བ་གསུངས་པ་འདི། །གང་གི་མགུལ་དུ་འདི་
[227a.6]བཏགས་པ། །དེས་ནི་རྒྱལ་འགྱུར་ཐེ་ཙོམ་མེད། །སྡིག་དང་རྨི་ངན་བཀྲ་མི་ཤིས། །རྒྱལ་པོ་མེ་དང་ཆོམ་རྐུན་དགྲ། །དེ་དག་རྣམས་ཀྱིས་དེ་མི་ཚུགས། །གང་གི་མགུལ་དུ་འདི་བཏགས་པ། །དེ་ནི་ཆུ་ཡིས་ཁྱེར་མི་འགྱུར། །སྡིག་པ་ཡང་དག་བྱང་བར་འགྱུར། །
[227a.7]དགེ་བ་རྣམས་ནི་རྟག་ཏུ་འཕེལ། །ནད་མེད་པ་ཡང་ཐོབ་པར་འགྱུར། །ཕྱིར་ཟློག་པ་འཕགས་པ་རྣམ་པར་རྒྱལ་བ་ཅན་ཞེས་བྱ་བ་རྫོགས་སོ། {T735}༄༅། །འཕགས་པ་པརྞྞ་ཤ་བ་རིའི་མདོ། དཀོན་མཆོག་གསུམ་ལ་ཕྱག་འཚལ་ལོ། །
[227b]
[227b.1]དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་
[227b.2]པོ་མཐུ་ཆེན་ཐོབ་ལ་ཕྱག་འཚལ་ལོ། །བཱ་མ་ནེ་ཏྭཾ་ན་མ་སྱཱ་མི་ཏྭཾ་ན་མ་སྱཱ་མི་བཱ་མ་ནེ། བྷ་ག་བ་ཏེ་པི་ཤཱ་ཙི། པརྞྞ་ཤ་བ་རི། བི་ཤཱ་ཙི་པཱ་ཤ་པཪྴུ་དྷཱ་རི་ཎཱི། ཡཱ་ནི་ཀཱ་ནི་ཙིད་བྷ་ཡཱ་ནྱུ་ཏ་པ་དྱཾ་ཏེ། ཡཿཀཱ་ཙིད་མཱ་ར་ཡོ། ཡཿཀཱ་ཙིད་མ་ཧཱ་མཱ་ར་ཡོ། ཡེ་ཀེ་ན་ཙིད་ཨུ་པ་དྲ་བཱཿ། ཡེ་
[227b.3]ཀེ་ཙིད་ཨུ་པཱ་ཡཱ་སཱ། ཡེ་ཀེ་ཙིད་ཨདྷྱཱཏྨི་ཀཱ་བྷ་ཡཱ། ཡེ་ཀེ་ཙིད་ཨུ་པ་སརྒྒ་སཾ་བད་དྷ་བཱ། ཨུཏྤ་དྱ་ན་ཏེ། སརྦཱ་ནི་ཏཱ་ནི། སརྦ་སྟ། སརྦ་ཏེ་བཱ་ལ་ཏཱ། ཨེ་བོ་ཏ་པ་དྱནྟེ། ན་པཎྜི་ཏ་ཏཿ། ཏ་ད་ནེ་ན་ས་ཏྱེ་ན་ས་ཏྱ་བ་ཙ་ནེ་ན་ས་ཏྱ་པཱ་ཀེ་ན། ཏདྱ་ཐཱ། ཨོཾ་ཛཿཛཱཿཛཿཛཱཿཨེ་བྷི་
[227b.4]ཥཿ པཎྜཱི་ཏ་ཨ་དྷིཥྛི་ཏཻ་ར་མནྟྲ་པ་དཻ་ར། མ་མ་སརྦ་སཏྭཱ་ནཱ་ན་ཙ། རཀྵཾ་ཀུ་རུ་པ་རི་ཏྲཱ་ཎཾ་ཀུ་རུ། པ་རི་གྲ་ཧཾ་ཀུ་རུ། པ་རི་པཱ་ལ་ནཾ་ཀུ་རུ། ཤཱནྟིཾ་ཀུ་རུ་སྭ་སྟྱ་ཡ་ནཾ་ཀུ་རུ། དཎྜ་པ་རི་ཧཱ་རཾ་ཀུ་རུ། ཤ་སྟྲ་པ་རི་ཧཱ་རཾ་ཀུ་རུ། ཡཱ་བད་བ་ཥི་དྷུ་ཥ་ཎཾ་ཀུ་རུ། ཨག་ནི་པ་རི་ཧཱ་རཾ་ཀུ་རུ། ཨུ་ད་ཀ་
[227b.5]པ་རི་ཧཱ་རཾ་ཀུ་རུ། ཀ་ཁོ་རེ་ད་ཙྪེ་ད་ནཾ་ཀུ་རུ། སཱི་མཱཾ་བནྡྷཾ་ཀུ་རུ། དྷ་ར་ཎཱི་བནྡྷཾ་ཀུ་རུ། ཏདྱ་ཐཱ། ཨ་མི་ཏེ་ཨ་མི་ཏེ། ཨ་མི་ཏོད་བྷ་བེ། ཨ་མི་ཏ་སཾ་བྷ་བེ། ཨ་སྭ་ཏེ། ཨ་སྭ་སྟྱཾ་གེ །མཱ་མ་ར་མཱ་མ་ར། མཱ་ས་ར་མཱ་ས་ར། ཤ་མ་པྲ་ཤ་མ། ཨུ་པ་ས་མ་སརྦ་བྱ་དྷཱི་ནུ་པ་ས་མ་སརྦ་
[227b.6]ཨ་ཀཱ་ལ་མྲྀ་ཏྱུ་ནུ་པ་ས་མ་སརྦ་ནཀྵ་ཏྲ་གྲ་ཧ་དོ་ཥཱ་ནུ་པ་ས་མ། སརྦ་དིཥྚྲཱི་ཎཱཾ། ཙོ་ས་ས་མ། བྷ་ག་བ་ཏི། པརྞྞ་ཤ་བ་རི། ཏྱུཾ་ན་ཏྱུཾ་ན། བི་ཏྱུཾ་ན་བི་ཏྱུཾ་ན། ཏུ་ན་ཏུ་ན་ཏུ་མུ་ལེ་སྭཱ་ཧཱ། ཨོཾ་གཽ་རེ་གནྡྷ་རི་ཙཽ་རཱི་ཙཎྜཱ་ལི་མཱ་ཏཾ་གི །པུཀྐཱ་སཱི་སྭཱ་ཧཱ། ན་མཿསརྦ་ཤ་བ་རཱ་ཎཱཾ། མ་ཧཱ་ཤ་བ་རཱ་ཎཱཾ། བྷ་ག་བ་ཏི་པི་
[227b.7]ཤཱ་ཙི་པརྞྞ་ཤ་བ་རི་སྭཱ་ཧཱ། ཨོཾ་པི་ཤཱ་ཙི་པརྞྞ་ཤ་བ་རི་ཧྲཱིཿཛཿཧཱུྃ་ཕཊ་པི་ཤཱ་ཙི་སྭཱ་ཧཱ། ཨོཾ་ཨཾ་ཀུ་རེ། མཾ་ཀུ་རེ་ཀུ་ར་རེ་པརྞྞ་ཤ་བ་རི་སྭཱ་ཧཱ། གནག་ནད་ལ་སྲད་བུ་བྱས་ཏེ། བརྒྱ་རྩ་བརྒྱད་དུ་བཟླས་ཤིང་མདུད་པ་བརྒྱ་རྩ་བརྒྱད་དུ་མདུད་དེ། སྔགས་ཀྱི་སྙིང་པོ་བྲིས་པའི་སྣོད་དང་བཅས་པས་བཟླས་
[228a]
[228a.1]བ་ཚུལ་བཞིན་དུ་བྱས་ལ། དེའི་རྗེས་ལ་ནད་པའམ། རྟ་དང་བ་ལང་ལ་སོགས་པ་ལ་སྤོས་ཆུས་བཀྲུས་ནས་ཁྱུ་མཆོག་ཀྱང་བཀྲུས་ཏེ་དེའི་མགོ་ལ་བཅིང་ན་ཞི་བར་འགྱུར་རོ། །དེ་བཞིན་དུ་མ་ཧེ་དང་། ར་ལུག་རྣམས་ལ་གནོད་པ་བྱུང་བ་ལ་ཡང་ལྷས་སུ་བྲི་བར་
[228a.2]བྱའོ། །བུམ་པ་ཆུ་གཙང་མས་བཀང་སྟེ་བརྒྱ་རྩ་བརྒྱད་དུ་སྔགས་ནས་བཀྲུས་ན་ཞི་བར་འགྱུར་རོ། །སྔ་དྲོ་ཕྱུགས་ཀྱི་ལྷས་སུ་སོང་ལ་དྲི་དང་མེ་ཏོག་གི་གཏོར་མ་བྱས་ཏེ། བུམ་པ་སར་པ་མ་སྤྱད་པ་ཆུས་བཀང་ལ་བརྒྱ་རྩ་བརྒྱད་དུ་སྔགས་ཏེ། ཕྱུགས་ལྷས་ཀྱི་སྒོར་རྟ་བབས་
[228a.3]གཟུགས་ཤིང་། རྟ་བབས་དེ་ལ་ཆུ་ཤིང་གི་ལོ་མ་ལ་རིག་པ་གིའུ་ཝང་གིས་བྲིས་ཏེ། རྟ་བབས་ཀྱི་ཁར་གདགས་སོ། །དེ་ནས་ཕྱུགས་ཐམས་ཅད་གཟས་ལ་སོང་བ་རྟ་བབས་ཀྱི་སྒོ་དེ་ནས་གཟུད་དོ། །གཞན་ཡང་བུམ་པ་བཞི་ཆུས་བཀང་སྟེ་བརྒྱ་རྩ་བརྒྱད་དུ་སྔགས་
[228a.4]ནས་མི་བཞིས་ཆུས་གཏོར་ན་ཕྱུགས་ནད་མེད་པར་འགྱུར་རོ། །དེ་བཞིན་དུ་ཞག་བདུན་དུ་བྱས་ན་དད་ཐམས་ཅད་ཞི་བར་འགྱུར་རོ། །མི་ནད་དང་། ཕྱུགས་ནད་ལ་གྲོ་ག་ལ་བྲིས་ཏེ། མཆོད་པ་བྱས་ནས་རྒྱལ་མཚན་གྱི་རྩེ་མོ་ལ་གདགས་སོ། །སྟག་གི་འཇིགས་པ་ལ་
[228a.5]དྲིལ་བུ་ལ་བཟླས་ནས་དཀྲོལ་བར་བྱའོ། །ཆུ་སྲིན་གྱི་འཇིགས་པ་ལ་མངའ་དང་། ཕ་གུ་ལ་སྔགས་ན་སྦྲུལ་དང་། བྱི་བ་དང་། སྡིག་པ་ལ་སོགས་པ་རྣམས་ཀྱང་ཁ་བཅིངས་པར་འགྱུར་རོ། །གཡུལ་ངོར་ཐལ་བ་ལ་སྔགས་ཏེ། སྤྱི་བོ་དང་མགུལ་དུ་བྱུགས་ན་མཚོན་
[228a.6]ཆ་ཟློག་པར་བྱེད་དོ། །སྐུད་པ་ལ་ལན་བརྒྱ་རྩ་བརྒྱད་དུ་བཟླས་པས་ནད་པའི་ཁྲི་ལ་བཅིང་ངོ་། །བུམ་པ་ལ་བརྒྱ་རྩ་བརྒྱད་དུ་བསྔགས་པས་ཁྲུས་བྱའོ། །ལག་པའི་སྐུད་པ་ལ་བཟླས་ནས་བཅིང་ངོ་། །དེ་ནས་བདེ་བར་འགྱུར་རོ། །ཡུལ་བསྐོར་ཏེ་དྲིལ་བུ་དང་། 
[228a.7]རྔ་དང་། དུང་ལ་བཟླས་པ་བྱས་ན་བགེགས་ཐམས་ཅད་འབྱེར་ཏེ་གནོད་པའང་ཞི་བར་འགྱུར་རོ། །སྐྱེས་བུ་དཔའ་བོའི་དཔྲལ་བར་རིག་པའི་མདོངས་གཞག་ལ་མཚོན་ཆ་བསྐུར་ན་དགྲའམ་གཡུལ་ཞི་བར་འགྱུར་རོ། །འཕགས་པ་པརྞྞ་ཤ་བ་རིའི་མདོ་རྫོགས་སོ།། །།
[228b]
[228b.1]{T736}༄༅། །རྒྱ་གར་སྐད་དུ། ཨཱརྱ་པརྞྞ་ཤ་བ་རི་ནཱ་མ་དྷཱ་ར་ཎཱི། བོད་སྐད་དུ། འཕགས་མ་རི་ཁྲོད་ལོ་མ་གྱོན་མ་ཞེས་བྱ་བའི་གཟུངས། འཕགས་མ་རི་ཁྲོད་ལོ་མ་གྱོན་མ་ལ་ཕྱག་འཚལ་ལོ། །དཀོན་མཆོག་གསུམ་ལ་ཕྱག་འཚལ་ལོ། །བཅོམ་ལྡན་འདས་དེ་
[228b.2]བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །བྱང་ཆུབ་སེམས་
[228b.3]དཔའ་སེམས་དཔའ་ཆེན་པོ་མཐུ་ཆེན་པོ་ཐོབ་པ་ལ་ཕྱག་འཚལ་ལོ། །བཅོམ་ལྡན་འདས་མ་མིའུ་ཐུང་ཤ་ཟ་མོ་རི་ཁྲོད་ལོ་མ་གྱོན་མ་དགྲ་སྟ་དང་ཞགས་པ་འཛིན་མ་ཁྱོད་ལ་ཕྱག་འཚལ་ལོ། །འཇིགས་པ་གང་དག་ཅི་བྱུང་བ་དེ་དག་ཐམས་ཅད་དང་ཡམས་ཀྱི་ནད་གང་ཅི་འབྱུང་
[228b.4]ཡང་རུང་བ་དང་། འཆི་བྱེད་གང་དག་ཅི་ཡང་རུང་བ་དང་། འཆི་བྱེད་ཆེན་པོ་གང་དག་ཅི་ཡང་རུང་བ་དང་། གནོད་པ་གང་དག་ཅི་ཡང་རུང་བ་དང་། འཁྲུག་པ་གང་དག་ཅི་ཡང་རུང་བ་དང་། ཁོང་དུ་གནོད་པ་གང་དག་ཅི་ཡང་རུང་བ་དང་། གང་དག་ཅི་བྱུང་པ་དེ་དག་
[228b.5]ཐམས་ཅད་ནི་བྱིས་པ་ཁོ་ན་ལ་འབྱུང་གི་མཁས་པ་ལ་ནི་མ་ཡིན་ནོ། །བདེན་པ་དང་བདེན་པའི་ཚིག་དང་། བདེན་པའི་ངག་གིས་སོང་ཤིག །དེངས་ཤིག །མཁས་པས་བྱིན་གྱིས་བརླབས་པའི་གསང་སྔགས་ཀྱི་གཞི་འདི་དག་གིས་བདག་དང་སེམས་ཅན་ཐམས་ཅད་ལ་
[228b.6]བསྲུང་བར་མཛོད་ཅིག །ཡོངས་སུ་བསྐྱབ་པར་མཛོད་ཅིག །ཡོངས་སུ་གཟུང་བར་མཛོད་ཅིག །ཡོངས་སུ་བསྐྱང་བར་མཛོད་ཅིག །ཞི་བ་དང་བདེ་ལེགས་སུ་མཛོད་ཅིག །ཆད་པ་སྤང་བར་མཛོད་ཅིག །མཚོན་ཆ་སྤང་པར་མཛོད་ཅིག །རི་སྲིད་དུག་གཞོམ་
[228b.7]པའི་བར་དུ་མཛོད་ཅིག །མེའི་གནོད་པ་སྤང་བར་མཛོད་ཅིག །ཆུའི་གནོད་པ་སྤང་བར་མཛོད་ཅིག །བྱང་སྟེམས་གཅད་པར་མཛོད་ཅིག །མཚམས་བཅིང་བར་མཛོད་ཅིག །ས་གཞི་བཅིང་བར་མཛོད་ཅིག །ཏདྱ་ཐཱ། ཨ་མྲྀ་ཏེ་ཨ་མྲྀ་ཏེ། ཨ་མྲྀ་ཏ་ཨུད་བྷ་བེ། 
[229a]
[229a.1]ཨ་མྲྀ་ཏ་སཾ་བྷ་བེ། ཨཱ་ཤྭ་སྟེ། ཨཱ་ཤྭ་སྟཾ་གེ །མཱ་མ་ར་མཱ་མ་ར། མཱ་ས་ར་མཱ་ས་ར་ཞི་བར་མཛོད། ནད་ཐམས་ཅད་ཉེ་བར་མཛོད། དུས་མ་ཡིན་པར་འཆི་བ་ཐམས་ཅད་ཉེ་བར་ཞི་བར་མཛོད། གཟའ་དང་རྒྱུ་སྐར་གྱི་ཉེས་པ་ཐམས་ཅད་
[229a.2]ཉེ་བར་ཞི་བར་མཛོད། མཆེ་བའི་དུག་ཐམས་ཅད་ཉེ་བར་ཞི་བར་མཛོད། །བཅོམ་ལྡན་འདས་མ་རི་ཁྲོད་ལོ་མ་ཅན། ཏུནྣ་ཏུནྣ། བི་ཏུནྣ་བི་ཏུནྣ། ཏུ་ཎ་ཏུ་ཎ། ཏུ་མུ་ལེ་སྭཱ་ཧཱ། ཨོཾ་གཽ་རེ། གན་དྷཱ་རི། ཙཎྜཱ་ལི། མཱ་ཏཾ་གི །པུཀྐ་སི་སྭཱ་ཧཱ། ཨོཾ་ཨཾ་ཀུ་རེ། མཱཾ་ཀུ་རེ། ཀུ་
[229a.3]ར་རེ། པརྞྞ་ཤ་བ་རི་སྭཱ་ཧཱ། ན་མཿསརྦ་ཤ་བ་རཱི་ཎཱཾ། མ་ཧཱ་ཤ་བ་རཱི་ཎཱཾ། བྷ་ག་བ་ཏི་པི་ཤཱ་ཙེ། པརྞྞ་ཤ་བ་རི་པི་ཤཱ་ཙི་སྭཱ་ཧཱ། ཨོཾ་པི་ཤཱ་ཙི་པརྞྞ་ཤ་བ་རི་ཧྲཱིཿཛཿཧཱུཾ་ཕཊ་པི་ཤཱ་ཙི་སྭཱ་ཧཱ། འཕགས་མ་རི་ཁྲོད་མ་ལོ་མ་གྱོན་མའི་གཟུངས་རྫོགས་སོ།། །།
[229a.4]{T737}༄༅། །རྒྱ་གར་སྐད་དུ། ཨཱརྱ་བ་ལ་བ་ཏཱི་ནཱ་མ་པྲ་ཏྱཾ་གི་རཱ། བོད་སྐད་དུ། འཕགས་པ་ཕྱིར་ཟློག་པ་སྟོབས་ཅན་ཞེས་བྱ་བའོ། །དཀོན་མཆོག་གསུམ་ལ་ཕྱག་འཚལ་ལོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ། སེམས་
[229a.5]ཅན་ཐམས་ཅད་ལ་སྙིང་བརྩེ་བ་ཅན། འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །འབྱུང་པོ་ཐམས་ཅད་འགོག་པ། རིམས་ནད་ཐམས་ཅད་ཟློག་པ། དུས་མ་ཡིན་པར་འཆི་བ་ཐམས་ཅད་འགོག་པ། གཟའ་དང་རྒྱུ་སྐར་གྱི་གདོན་དང་། འབྱུང་པོའི་
[229a.6]གདོན་ཐམས་ཅད་རྣམ་པར་འཇོམས་པ། བདུད་ཀྱི་གནས་ཐམས་ཅད་འཇོམས་པ། མི་མཛའ་བ་ཐམས་ཅད་སོ་སོར་རེངས་པར་བྱེད་པ། ཚེ་སྐྱོང་བ་སྲོག་སྐྱོང་བའི་ཕྱིར་བཟློག་པ་འདི་བརྗོད་པར་བྱའོ། །ཏདྱ་ཐཱ། ཨ་བ་ལོ་ཀི་ཏེ། ཨ་བ་ལོ་ཀི་ཏེ། སཾ་བྷ་བེ། དྷ་ར་དྷ་ར་དྷ་ར། 
[229a.7]བ་ར་བ་ར་བ་ར། ཀཱ་ལེ་ཀཱ་ལེ་ཀཱ་ལེ། མ་ཧཱ་ཀཱ་ལ། ཨ་བ་ལོ་ཀི་ཏ། པྲ་སཱ་དྷ་ནེ། དྷ་མེ་དྷ་མེ་དྷ་མེ། དྷ་མཱ་ནེ། ས་མཱ་ཧི་ཏེ། བདག་ལ་བསྲུང་དུ་གསོལ། བསྲུང་དུ་གསོལ། འཇིགས་ཤིང་སྐྲག་པ་ཐམས་ཅད་ལས་བསྲུང་བ་མཛད་དུ་གསོལ། ཡོངས་སུ་བསྐྱབ་ཏུ་གསོལ། 
[229b]
[229b.1]ཡོངས་སུ་གཟུང་དུ་གསོལ། ཡོངས་སུ་བསྐྱང་དུ་གསོལ། ཞི་བ་དང་བདེ་ལེགས་སུ་འགྱུར་བར་མཛད་དུ་གསོལ། ཆད་པ་སྤོང་བར་མཛད་དུ་གསོལ། མཚོན་ཆ་སྤོང་བར་མཛད་དུ་གསོལ། མཚམས་གཅད་པར་མཛད་དུ་གསོལ། ས་བཅིང་བར་མཛད་དུ་གསོལ། 
[229b.2]ཀུ་རུ་ཀུ་རུ་པཾ། མཀྵི། བི་དྷི་བི་དྷི་བི་དྷི། མཱརྒ་སཾ་པྲ་སྭ་ཏེ། ཨ་མྲྀ་ཏ་ཏེ་ཛ་བ་ཏི། གནོད་པ་ཐམས་ཅད་ལས་བདག་ལ་རྟག་པར་བསྲུང་དུ་གསོལ། །བསྲུང་དུ་གསོལ། མུ་ལུ་མུ་ལུ་མུ་ལུ། ཁུ་ཁུ་མེ། གྷོ་རི་གྷོ་རི། བ་ལེ་བ་ལེ། ཏ་ར་ཏ་ར། མུ་ཡ་མུ་ཡ། མུཉྩ་ནི། ཁ་ཁ་རེ། 
[229b.3]དྷུ་ཧཱུྃ་ཧཱུྃ་ནི། དྷུ་ཧཱུྃ་ནི། བདག་འཐབ་པ་དང་། འཐབ་མོ་དང་། རྩོད་པ་དང་། འགྱེད་པ་ཐམས་ཅད་ལས་བསྲུང་དུ་གསོལ། བསྲུང་དུ་གསོལ། ཛ་ཡཾ་ཀུ་རུ་ཀུ་རུ། ཕུ་རུ་ཕུ་རུ་སྭཱ་ཧཱ། ཨ་མ་ལེ་སྭཱ་ཧཱ། ཨ་མྲྀ་ཏེ་སྭཱ་ཧཱ། འཕགས་པ་ཕྱིར་ཟློག་པ་སྟོབས་ཅན་ཞེས་བྱ་བའི་
[229b.4]གཟུངས་རྫོགས་སོ།། {T738}༄༅། །དཔལ་ལྷ་མོ་སྒྲ་དབྱངས་ལ་བསྟོད་པ། ལམ་གང་གིས་ན་སངས་རྒྱས་འབྱུང་བ་དང་། །རྒྱལ་བ་སྲས་བཅས་ཆོས་ཀྱི་བླ་མར་གྱུར། །མཁྱེན་པའི་རིམ་པར་ས་རྣམས་བཀོད་པ་ཡི། །ཤེས་རབ་དཀྱིལ་
[229b.5]འཁོར་མང་ལ་སྐྱབས་སུ་མཆི། །ཕྱག་འཚལ་དཔལ་ལྡན་ལྷ་མོ་དབྱངས་ཅན་མ། །འཇིག་རྟེན་ཁམས་འདིར་སྨྲ་ལ་དབང་བརྙེས་ཤེས། །དྲང་སྲོང་རིག་གསུམ་རིག་པའི་ཕ་རོལ་གཤེགས། །དེ་ནི་སྤྱོད་པ་རྒྱ་ཆེན་རྣམས་ལས་བྱུང་། །སེམས་ཅན་དོན་ཕྱིར་
[229b.6]ཕྲིན་ལས་ཆེན་པོའི་ཁུར། །སྤྲོ་བར་དཀའ་བ་ཀུན་ཀྱང་ཁྱོད་ཀྱིས་མཛད། །ས་དང་ཕ་རོལ་ཕྱིན་པ་བཅུ་སྤྱད་པས། །དགེ་བའི་ཚོགས་བརྟན་ཡིད་བཞིན་ལུས་སུ་བསྒྱུར། །ཞལ་གྱི་དཀྱིལ་འཁོར་ཟླ་བ་དྲི་མེད་རྒྱས། །ཐུགས་རྗེའི་སྤྱན་གསལ་འགྲོ་བའི་མིག་འབྱེད་
[229b.7]པ། །དུས་རིང་འཇིག་རྟེན་ཀུན་ལ་བདེ་བར་གཟིགས། །དེ་ལ་ལྷ་དབང་ཚངས་ཚོགས་ཤིན་ཏུ་འདུད། །བྱམས་ཤིང་བཟོད་ལྡན་སྙིང་རྗེ་སྐྱེད་པའི་མ། །ལྷ་མོ་མཆོག་སྟེ་འགྲོ་ཀུན་སྐྱོང་བར་དགྱེས། །ཐོར་ཚུགས་རི་བོ་རྩེ་འདྲ་སྤོབས་པ་འཕགས། །ཤེས་རབ་ཟབ་ཅིང་
[230a]
[230a.1]ཤེས་པའི་རྟེན་བྱེད་ཀྱང་། །རིག་པའི་གནས་ལ་མངའ་བརྙེས་ཚིག་གི་བདག །འཇིག་རྟེན་ན་ཡང་ལྷ་ཡི་ལྷར་གྱུར་ལ། །སྡུག་བསྔལ་བསལ་བར་རབ་བརྩོན་གཉེན་མཆོག་པས། །མུ་སུ་རྟོག་གེ་པ་རྣམས་ཀུན་ཀྱང་འདུད། །ཡན་ལག་རྣམ་པར་འབྱེས་
[230a.2]ཤིང་གསུང་སྙན་པ། །ཡོན་ཏན་དྲི་མེད་བསོད་ནམས་འབར་བར་བསྒྱིངས། །རིག་པ་མཆོག་གི་དངོས་གྲུབ་སྦྱིན་མཛད་པ། །བློ་མྱུར་ཚིག་འཆང་སྤོབས་པའི་མཆོག་སྩོལ་ཅིག །སེམས་ཅན་ཀུན་ལ་རྟག་ཏུ་ཕན་སེམས་པ། །མི་སླུ་མཆོག་ཁྱོད་རྣམ་གྲོལ་ས་ལ་
[230a.3]བཞུགས། །ཐུགས་དམ་བརྟན་བཅས་བསྐུལ་པ་རྣམས་ལ་ཡང་། །དཔལ་གྱིས་དགོངས་ཤིང་དོན་ཀུན་ཉེ་བར་སྐོངས། །འདི་ལྟར་འཇིག་རྟེན་དག་ན་སྣང་བ་ཀུན། །སྒྲ་འཇོམས་ཁྱད་པར་ཚིག་གིས་དོན་མཚོན་ཏེ། །ཕན་ཚུན་ཤེས་ཤིང་ཡང་དག་བརྡ་སྤྲོད་པའང་། །
[230a.4]དབྱངས་ཅན་ཁྱོད་ཀྱི་མཐུ་སྟེ་བསམ་མི་ཁྱབ། །གཟུངས་དང་ཆོས་ཀྱི་སྟོབས་ལ་དབང་བརྙེས་པ། །དམ་ཚིག་བདེན་གྲུབ་དྲང་སྲོང་ཤེས་ཉེན་ཅན། །ལུས་སེམས་ངག་རྣམས་བྱིན་གྱིས་རློབ་པ་དང་། །ཡིད་འོང་སྒྲས་ཀྱང་འཇིག་རྟེན་ཚིམ་པར་བྱེད། །བྱང་ཆུབ་མཆོག་གི་སྤྱོད་
[230a.5]ཕྱིར་སུ་དག་མོས། །བདག་དང་གཞན་དོན་ཕུན་སུམ་ཚོགས་འགྱུར་བའི། །ལུས་དང་ངག་ཡིད་རྣམ་དག་མཆོག་འདོད་ལ། །བཅོམ་ལྡན་འདས་མས་རྟག་ཏུ་དོན་མཆོག་སྩོལ། །བདག་ནི་དཔའ་ཞིང་བྱང་ཆུབ་ལམ་བརྩོན་དང་། །ལྕེ་ཡི་དབང་པོ་དག་ཅིང་ཚིག་བཙུན་ལ། །རིག་
[230a.6]པའི་གཏེར་ལྡན་སྨྲ་ལ་ཐོགས་མེད་དང་། །བདེ་གཤེགས་སྤོབས་པ་ཉེ་བར་སྒྲུབ་ཏུ་གསོལ། །རིག་པའི་ཡུམ་གྱི་རང་བཞིན་རྟོག་ལས་དབེན། །སྙན་པའི་རྒྱལ་མཚན་དགའ་བའི་ཤུགས་ཀྱིས་བསྐྱོད། །མཁའ་ལ་སྣ་ཚོགས་རྣམ་པར་བྲི་འདོད་ལྟར། །མཚན་ཉིད་རྟོགས་དཀའ་
[230a.7]ཡོན་ཏན་གཏིང་མཐའ་མེད། །ན་མོ་བྷ་ག་བ་ཏེ། བྲཧྨ་ནི། ན་མཿསྭ་ར་སྭ་ཏྱཻ་དེ་བི་སིདྡྷྱནྟུ་མནྟྲ་པཱ་དཾ་བྲཧྨཱ་ནུ་མནྟྲ་སྭཱ་ཧཱ། དཔལ་ལྷ་མོ་སྒྲ་དབྱངས་ལ་བསྟོད་པ་རྫོགས་སོ། {T739}༄༅། །རྒྱ་གར་སྐད་དུ། ཨཱརྱ་ཤྲཱི་མ་ཧཱ་དེ་བི་བྱཱ་ཀ་ར་ཎ། བོད་སྐད་དུ། འཕགས་པ་ལྷ་མོ་ཆེན་མོ་
[230b]
[230b.1]དཔལ་ལུང་བསྟན་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བདེ་བ་ཅན་ན་བྱང་ཆུབ་སེམས་དཔའི་དགེ་འདུན་ཆེན་པོ་འདི་ལྟ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་
[230b.2]འཕགས་པ་སྤྱན་རས་གཟིགས་དབང་ཕྱུག་དང་། བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་ཐོབ་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སྒྲིབ་པ་ཐམས་ཅད་རྣམ་པར་སེལ་བ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོ་དང་། 
[230b.3]བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ནམ་མཁའི་སྙིང་པོ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཇིགས་པ་ཐམས་ཅད་
[230b.4]སེལ་བ་དང་། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་དག་བྱེད་ཀྱི་བཀྲ་ཤིས་ཐམས་ཅད་འཛིན་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་བསོད་ནམས་ཀྱི་མཚན་ཐམས་ཅད་འཛིན་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་ཉི་ཟླ་དང་། 
[230b.5]འཇིག་རྟེན་འཛིན་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་མུ་སྟེགས་ཀྱི་བཀྲ་ཤིས་ཐམས་ཅད་འཛིན་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་འཇམ་དཔལ་གཞོན་ནུར་གྱུར་པ་དང་། དེ་ལ་སོགས་པ་བསྐལ་པ་བཟང་པོའི་བྱང་ཆུབ་སེམས་དཔའ་
[230b.6]སེམས་དཔའ་ཆེན་པོ་ཐམས་ཅད་དང་ཐབས་ཅིག་ཏུ་བཞུགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་
[230b.7]ཏུ་འདུག་གོ། །ལྷ་མོ་ཆེན་མོ་དཔལ་ཡང་བཅོམ་ལྡན་འདས་ཀྱི་ཐད་དུ་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། ལན་འབུམ་བསྐོར་བ་བྱས་ནས་བདེ་བ་ཅན་ན་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ལ་ཡང་མགོ་བོས་
[231a]
[231a.1]ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །དེ་ནས་བཅོམ་ལྡན་འདས་བསོད་ནམས་བརྒྱ་སྟོང་དུ་མས་བརྒྱན་ཅིང་། དེ་བཞིན་གཤེགས་པ་བྱེ་བ་དག་གིས་ཡོངས་སུ་བསྐོར་ཏེ། བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་བ་ཐམས་ཅད་ཀྱིས་
[231a.2]བསྟོད་ཅིང་བསྔགས་སོ། །ལྷ་མོ་ཆེན་མོ་དཔལ་ལ་གཟིགས་ནས་ཚངས་པ་ཆེན་པོའི་གསུང་གིས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སྤྱན་རས་གཟིགས་དབང་ཕྱུག་རྒྱལ་པོའམ། 
[231a.3]བློན་པོའམ། དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། བྲམ་ཟེའམ། རྒྱལ་རིགས་སམ། རྗེའུ་རིགས་སམ། དམངས་རིགས་གང་ལ་ལ་ལྷ་མོ་ཆེན་མོ་དཔལ་ཀྱི་མིང་བརྒྱ་རྩ་བརྒྱད་དྲི་མ་མེད་པར་གྲགས་པ་ཞེས་བྱ་བའི་བསྟོད་
[231a.4]པ་འདི་འཆང་ན། རྒྱལ་རིགས་ཀྱི་རྒྱལ་པོ་དེའི་ཡུལ་དང་། སེམས་ཅན་དེ་དག་གི་འཇིགས་པ་དང་། ཡམས་ཀྱི་ནད་དང་། གནོད་པ་ཐམས་ཅད་ཞི་བར་འགྱུར་ཞིང་ཆོམ་རྐུན་དང་གཡོ་ཅན་དང་། མི་དང་མི་མ་ཡིན་པའི་འཇིགས་པ་ཐམས་ཅད་འབྱུང་བར་མི་འགྱུར་ཏེ། 
[231a.5]ནོར་དང་འབྲུ་དང་། མཛོད་དང་བང་པ་ཐམས་ཅད་རྣམ་པར་འཕེལ་བར་འགྱུར་རོ། །རྒྱལ་རིགས་ཀྱི་རྒྱལ་པོ་དེའི་ཁྱིམ་དུ་ཡང་དཔལ་ངེས་པར་གནས་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་གིས་ཚིག་འདི་སྐད་ཅེས་གསོལ་ཏོ། །བཅོམ་ལྡན་
[231a.6]འདས་གསུང་འདི་ལེགས་པར་བཀའ་སྩལ་པ་ལེགས་སོ་ལེགས་སོ། །ལེགས་ལགས་ཏེ། གང་དག་ལྷ་མོ་ཆེན་མོ་དཔལ་གྱི་མིང་རྣམས་འཛིན་པ་དང་། ཐོས་ནས་ཀྱང་སྒྲུབ་པར་བགྱིད་པ་དེ་དག་གི་ཡོན་ཏན་དང་ཕན་ཡོན་ནི་དེ་དག་ལགས་སོ། །དེ་ནས་བྱང་ཆུབ་སེམས་དཔའ་
[231a.7]སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ལྷ་མོ་ཆེན་མོ་དཔལ་གྱིས་དགེ་བའི་རྩ་བ་གང་དུ་བསྐྱེད་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་ཆེན་མོ་དཔལ་
[231b]
[231b.1]གྱིས་དེ་བཞིན་གཤེགས་པ་གང་གཱའི་ཀླུང་གི་བྱེ་མ་སྙེད་ལ་དགེ་བའི་རྩ་བ་བསྐྱེད་དེ། སྤྱན་རས་གཟིགས་དབང་ཕྱུག་སྔོན་བྱུང་བ་འདས་པའི་དུས་ན་འཇིག་རྟེན་གྱི་ཁམས་རིན་པོ་ཆེ་ལས་བྱུང་བ་ཞེས་བྱ་བན་དེ་བཞིན་གཤེགས་པ་རིན་པོ་ཆེའི་མེ་ཏོག་ཡོན་ཏན་གྱི་རྒྱ་མཚོ་བཻཌཱུརྱ་དང་། གསེར་
[231b.2]གྱི་རི་བོ་མདོག་མཛེས་གསེར་འོད་དཔལ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་མང་པོ་གཞན་དག་ལ་ཡང་ལྷ་མོ་ཆེན་མོ་དཔལ་གྱིས་དགེ་བའི་རྩ་བ་བསྐྱེད་དོ། །དེ་བཞིན་གཤེགས་པའི་མཚན་འདི་དག་ཀྱང་ལྷ་མོ་ཆེན་མོ་དཔལ་དེའི་དགེ་བའི་རྩ་བ་རྣམ་པར་
[231b.3]འཕེལ་བ་དང་། འགྲུབ་པར་བྱེད་པ་དང་། རྟག་ཏུ་རྗེས་སུ་འབྲང་བ་ཡིན་ཏེ། དེ་དག་ནི་འདིར་ལྷ་མོ་ཆེན་མོ་དཔལ་ཡང་དག་པར་བརྗོད་པ་དང་། སྡིག་པ་ཐམས་ཅད་སེལ་བ་དང་། ཉེས་སྡིག་ཐམས་ཅད་མེད་པར་བྱེད་པ་དང་། ལུས་ཐམས་ཅད་དྲི་མ་མེད་པར་བྱེད་པ་
[231b.4]དང་། ནོར་དང་འབྲུ་རྣམས་འདུ་ཞིང་འཕེལ་བར་བྱེད་པ་དང་། དབུལ་བ་གཅོད་བར་བྱེད་པ་དང་། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་ཐམས་ཅད་འདུན་པར་བྱེད་ཅིང་འགུགས་
[231b.5]པར་བྱེད་པ་དང་། ཡམས་ཀྱི་ནད་དང་། གནོད་པ་དང་། འཐབ་པ་དང་། འཁྲུག་པ་དང་། འགྱེད་པ་དང་། རྩོད་པ་ཐམས་ཅད་ཞི་བར་བྱེད་པ་དང་། ཕ་རོལ་ཏུ་ཕྱིན་པ་དྲུག་སྒྲུབ་པར་བྱེད་པའོ། །འདི་ལྟ་སྟེ། དེ་བཞིན་གཤེགས་པ་དཔལ་སྟུག་པོ་ལ་ཕྱག་འཚལ་
[231b.6]ལོ། །དེ་བཞིན་གཤེགས་པ་རིན་པོ་ཆེའི་མེ་ཏོག་ཡོན་ཏན་གྱི་རྒྱ་མཚོ་བཻ་ཌཱུརྱ་དང་། གསེར་གྱི་རི་བོ་མདོག་མཛེས་གསེར་འོད་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་གང་གཱའི་མུ་སྟེགས་ཀྱི་སྒོ་ཐམས་ཅད་བཀྲ་ཤིས་ཀྱི་དཔལ་ལ་ཕྱག་འཚལ་ལོ། །དེ་བཞིན་
[231b.7]གཤེགས་པ་ཙནྡན་གྱི་མེ་ཏོག་གཟི་བརྗིད་སྐར་མའི་འོད་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཀུན་ཏུ་སྣང་བ་གཡུལ་ལས་རྣམ་པར་རྒྱལ་བའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཡོན་ཏན་རྒྱ་མཚོ་སྣང་བའི་དཀྱིལ་འཁོར་གྱི་དཔལ་ལ་ཕྱག་འཚལ་
[232a]
[232a.1]ལོ། །དེ་བཞིན་གཤེགས་པ་ཆོས་ཀྱི་ཆོ་འཕྲུལ་རྒྱལ་མཚན་ཤུགས་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྐར་འོད་ཞི་བའི་སྤོས་སྣང་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སེམས་ཅན་གྱི་བསམ་པ་ཞི་བར་མཛད་པའི་སྐུའི་དཔལ་
[232a.2]ལ་ཕྱག་འཚལ་ལོ། །དེ་བཞིན་གཤེགས་པ་སྨོན་ལམ་རྒྱ་མཚོ་སྣང་བའི་དཔལ་ལ་ཕྱག་འཚལ་ལོ། །བཅོམ་ལྡན་འདས་དེ་བཞིན་གཤེགས་པ་ཤིན་ཏུ་ཡོངས་སུ་བརྗོད་པ་མཚན་གསོལ་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཕྱིར་མི་ལྡོག་པའི་འཁོར་ལོ་
[232a.3]རིན་པོ་ཆེའི་གནས་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཉི་མའི་དཀྱིལ་འཁོར་འོད་འཕགས་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་བརྩོན་འགྲུས་གྲངས་མེད་པ་ལ་ཡང་དག་པར་རྫོགས་པའི་དཔལ་ལ་ཕྱག་འཚལ་ལོ། །དེ་བཞིན་
[232a.4]གཤེགས་པ་དཔག་ཏུ་མེད་པའི་གསེར་མཆོག་སྣང་བའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་གསུང་གི་ཡན་ལག་ཐམས་ཅད་ཀྱི་སྒྲ་དབྱངས་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཤེས་རབ་སྒྲོན་མ་གྲངས་མེད་པའི་འོད་ཀྱི་ཏོག་གི་དཔལ་
[232a.5]ལ་ཕྱག་འཚལ་ལོ། །དེ་བཞིན་གཤེགས་པ་སྲེད་མེད་ཀྱི་བུའི་བརྟུལ་ཞུགས་ཀྱི་ཆོ་ག་ལྷུན་པོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཚངས་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་དབང་ཕྱུག་ཆེན་པོའི་དཔལ་ལ་ཕྱག་འཚལ་ལོ། །
[232a.6]དེ་བཞིན་གཤེགས་པ་ཉི་ཟླའི་འོད་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཟབ་མོའི་ཆོས་ཀྱི་འོད་ཀྱི་རྒྱལ་པོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ནམ་མཁའི་སྒྲོན་མ་འོད་བཟངས་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཉི་འོད་
[232a.7]ཏོག་གི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྤོས་ཀྱི་སྒྲོན་མའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་རྒྱ་མཚོའི་སྙིང་པོ་ལས་བྱུང་བའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྤྲུལ་པའི་འབྲུག་སྒྲ་སྙན་པའི་དཔལ་ལ་ཕྱག་འཚལ་
[232b]
[232b.1]ལོ། །དེ་བཞིན་གཤེགས་པ་ཆོས་ཀྱི་སྣང་བ་ཐམས་ཅད་བཀོད་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཤིང་གི་རྒྱལ་པོ་ལྟར་སྐྱེས་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་རིན་ཆེན་འོད་འཕྲོ་རི་བོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་
[232b.2]པ་ཡེ་ཤེས་འོད་འཕྲོ་རྒྱ་མཚོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྨོན་ལམ་ཆེན་པོའི་ཤུགས་ཀྱི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་སྤྲིན་ཆེན་པོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་དྲན་པའི་ཏོག་གི་རྒྱལ་པོ་ལ་ཕྱག་འཚལ་
[232b.3]ལོ། །དེ་བཞིན་གཤེགས་པ་དབང་པོ་ཏོག་གི་རྒྱལ་མཚན་གྱི་རྒྱལ་པོའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ནོར་དང་འབྲུ་ཐམས་ཅད་སྡུད་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པ་ཞི་བ་འདྲེན་པའི་དཔལ་ལ་ཕྱག་འཚལ་ལོ། །དེ་བཞིན་
[232b.4]གཤེགས་པ་ཕུན་སུམ་ཚོགས་པ་འགུགས་པའི་དཔལ་ལ་ཕྱག་འཚལ་ལོ། །དེ་བཞིན་གཤེགས་པའི་མཚན་འདི་དག་རིམ་གྲོར་བྱས་ཏེ། བཅང་བར་བྱའོ། །བཀླག་པར་བྱའོ། །དེ་ལྟར་བྱས་ན་རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་ཤིན་ཏུ་མང་དུ་བསྐྱེད་པར་
[232b.5]འགྱུར་རོ། །ལྷ་མོ་ཆེན་མོ་དཔལ་དེ་བཞིན་གཤེགས་པ་ཐམས་ཅད་ཀྱིས་ལུང་བསྟན་ཏེ། ལྷ་མོ་ཆེན་མོ་དཔལ་ཁྱོད་མ་འོངས་པའི་དུས་ན། འཇིག་རྟེན་གྱི་ཁམས་དཔལ་ཆེན་པོ་རིན་པོ་ཆེས་བརྒྱན་པ་ཞེས་བྱ་བར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
[232b.6]སངས་རྒྱས་དཔལ་ནོར་བུ་རིན་པོ་ཆེ་ལས་བྱུང་བ་ཞེས་བྱ་བར་འགྱུར་ཏེ། འཇིག་རྟེན་གྱི་ཁམས་དེ་ཡང་ལྷའི་རིན་པོ་ཆེ་སྣ་ཚོགས་ཀྱིས་བརྒྱན་པར་འགྱུར་རོ། །འཇིག་རྟེན་གྱི་ཁམས་དེར་དེ་བཞིན་གཤེགས་པ་དེ་ཉིད་སྣང་བར་མཛད་པར་འགྱུར་ལ། འཇིག་རྟེན་གྱི་ཁམས་དེ་ན་གནས་
[232b.7]པའི་བྱང་ཆུབ་སེམས་དཔའ་དེ་དག་ཀྱང་རང་ལས་འོད་འབྱུང་ཞིང་ཚེ་དཔག་ཏུ་མེད་པར་འགྱུར་རོ། །ནམ་མཁའ་ལས་ཀྱང་སངས་རྒྱས་དང་ཆོས་དང་། དགེ་འདུན་གྱི་སྒྲ་འབྱུང་བར་འགྱུར་རོ། །སངས་རྒྱས་ཀྱི་ཞིང་དེར་བྱང་ཆུབ་སེམས་དཔའ་གང་དག་སྐྱེ་བར་འགྱུར་བ་དེ་དག་ཐམས་ཅད་ཀྱང་
[233a]
[233a.1]པདྨའི་སྙིང་པོ་དག་ལས་སྐྱེ་བར་འགྱུར་རོ། །ཞེས་ལུང་བསྟན་ཏོ་དེ་ལ་མིང་བརྒྱ་རྩ་བརྒྱད་དྲི་མ་མེད་པ་ལྟ་བུ་ཞེས་བྱ་བའི་བསྟོད་པ་རྒྱུན་ཆགས་བཅུ་གཉིས་གང་ཞེ་ན། འཇིགས་པ་མེད་པ་སྤྱན་རས་གཟིགས་དབང་ཕྱུག་ལྷ་མོ་ཆེན་མོ་དཔལ་གྱི་
[233a.2]མིང་རྣམ་པར་ཉོན་ཅིག །འདི་ལྟ་སྟེ། དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བ། ལྷ་ཐམས་ཅད་ཀྱིས་དབང་བསྐུར་བ། དེ་བཞིན་གཤེགས་པ་ཐམས་ཅད་ཀྱི་ཡུམ། ལྷ་ཐམས་ཅད་ཀྱི་མ། དེ་བཞིན་གཤེགས་པ་ཐམས་ཅད་ཀྱི་དཔལ། 
[233a.3]བྱང་ཆུབ་སེམས་དཔའ་ཐམས་ཅད་ཀྱི་དཔལ། འཕགས་པ་ཉན་ཐོས་དང་། རང་སངས་རྒྱས་ཐམས་ཅད་ཀྱི་དཔལ། ཚངས་པ་དང་། ཁྱབ་འཇུག་དང་། དབང་ཕྱུག་ཆེན་པོ་རྣམས་ཀྱི་དཔལ། ལྷ་ལ་སོགས་པ་ཐམས་ཅད་ཀྱི་དཔལ། གནས་ཐམས་ཅད་
[233a.4]ཡོད་པའི་དཔལ། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ལྟོ་འཕྱེ་ཆེན་པོ་ཐམས་ཅད་ཀྱི་དཔལ། རིག་སྔགས་འཆང་དང་། ལག་ན་རྡོ་རྗེ་དང་། རྡོ་རྗེ་འཆང་ཐམས་ཅད་ཀྱི་དཔལ། འཇིག་
[233a.5]རྟེན་སྐྱོང་བ་བཞི་དང་ལྔའི་དཔལ་གཟའ་བརྒྱད་དང་རྒྱུ་སྐར་ཉི་ཤུ་རྩ་བརྒྱད་ཀྱི་དཔལ་ལོ། །ཨོཾ་ཉི་མའི་བུ་མོའམ། ཡུམ་རིག་བྱེད་བཞིའི་དཔལ། བཀྲ་ཤིས་མ། སེམས་ཅན་གྱི་མ། རྒྱལ་མ། རྣམ་པར་རྒྱལ་མ། གང་གཱ་མ། མུ་སྟེགས་ཐམས་ཅད་མ། བཀྲ་
[233a.6]ཤིས་ཐམས་ཅད་མ། དྲི་མ་མེད་པར་བྱེད་པའི་དཔལ། སྡིག་པ་ཐམས་ཅད་འཕྲོག་མ། རྒྱགས་བྱེད་མ། ཟླ་བའི་དཔལ། ཉི་མའི་དཔལ། གཟའ་ཐམས་ཅད་ཀྱི་དཔལ། སེང་གེ་ལ་ཞོན་མ། པདྨའི་མཆོག་འབུམ་གྱིས་བཀབ་མ། པདྨ། པདྨ་ལས་བྱུང་མ། པདྨ་ལ་
[233a.7]གནས་མ། པདྨ་འཛིན་མ། པདྨ་དང་ལྡན་མ། རིན་པོ་ཆེ་འོད་འབར་བའི་ཕྲེང་བ་དུམ་དང་ལྡན་མ། ནོར་སྦྱིན་མ། དཀར་མོ་དཀར་མོ་ཆེན་མོ། །ལག་དཀར་མ། བཀྲ་ཤིས་ཐམས་ཅད་འཛིན་མ། བསོད་ནམས་ཐམས་ཅད་བསགས་པའི་ལུས་ཅན་མ། ཤེས་ཉེན་ཅན་གྱི་བུ་མོ། 
[233b]
[233b.1]ལག་པ་འབུམ་ལྡན་མ། མིག་འབུམ་ལྡན་མ། མགོ་འབུམ་ལྡན་མ། ནོར་བུ་རྣམ་པ་སྣ་ཚོགས་ཀྱི་ཅོད་པན་དང་ལྡན་མ། གཟུགས་བཟང་མ། ཀུན་གྱི་གཟུགས་ཅན་མ། གྲགས་མ། ཤིན་ཏུ་གྲགས་མ། ཞི་མ། སྤྲིན་འདྲ་བའི་སྐྲ་གཙང་མ། ཟླ་བ་ལྟར་མཛེས་མ། དགེ་མ། དགེ་བྱེད་མ། 
[233b.2]སེམས་ཅན་ཐམས་ཅད་ལ་མངོན་དུ་ཕྱོགས་པའི་དཔལ། འཕགས་མ་མེ་ཏོག་གི་དཔལ་མེ་ཏོག་གི་དབང་ཕྱུག་མ། རིའི་རྒྱལ་པོ་རི་རབ་ཐམས་ཅད་ཀྱི་དཔལ། ཆུ་ཀླུང་དང་། མཚོ་ཐམས་ཅད་ཀྱི་དཔལ། ཆུ་དང་རྒྱ་མཚོ་ཐམས་ཅད་ཀྱི་དཔལ། མུ་སྟེགས་ཐམས་ཅད་མངོན་དུ་ཕྱོགས་པའི་
[233b.3]དཔལ། སྨན་དང་། རྩྭ་དང་། ནགས་ཚལ་དང་། ནོར་དང་འབྲུ་ཐམས་ཅད་ཀྱི་དཔལ། གསེར་སྦྱིན་མ། ཟས་དང་སྐོམ་སྦྱིན་མ། འོད་གསལ་མ། སྣང་མ། ལུས་གཙང་མ། དེ་བཞིན་གཤེགས་པ་ཐམས་ཅད་ཀྱི་དབང་བསྒྱུར་མ། ལྷའི་ཚོགས་ཐམས་ཅད་ལ་མངོན་དུ་ཕྱོགས་མའི་དཔལ། 
[233b.4]གཤིན་རྗེ་དང་། ཆུ་ལྷ་དང་། ལུས་ངན་དང་། བརྒྱ་བྱིན་ལ་སོགས་པའི་དཔལ། སྦྱིན་བྱེད་མ། ལོངས་སྤྱོད་མ། གཟི་བརྗིད་མ། གཟི་བརྗིད་ལྡན་མ། ཕུན་སུམ་ཚོགས་མ། འབྱོར་པ་མ། རྣམ་པར་འཕེལ་མ། མཐོང་མ། ཆོས་ཀྱི་དཔལ་མ། ཁྱབ་འཇུག་ལ་རྟེན་མ། ཀུ་མུ་ད་ལ་
[233b.5]གནས་མ། གནོད་སྦྱིན་མ། བཟོད་སྦྱིན་མ། མཐུ་རྩལ་གྱི་གནས་མ། དག་བྱེད་དང་བཀྲ་ཤིས་ཐམས་ཅད་ཀྱི་ལག་ལྡན་མ། བཀྲ་མི་ཤིས་པ་ཐམས་ཅད་འཇིགས་བྱེད་མ། བསོད་ནམས་ཐམས་ཅད་སྡུད་པའི་དཔལ། ས་ཐམས་ཅད་དང་རྒྱལ་པོ་ཐམས་ཅད་ཀྱི་དཔལ། རིག་སྔགས་
[233b.6]འཆང་གི་རྒྱལ་པོ་ཐམས་ཅད་ཀྱི་དཔལ། འབྱུང་པོ་དང་། གནོད་སྦྱིན་དང་། སྲིན་པོ་དང་། ཡི་དགས་དང་། ཤ་ཟ་དང་། གྲུལ་བུམ་དང་། ལྟོ་འཕྱེ་ཆེན་པོ་ཐམས་ཅད་ཀྱི་དཔལ། ལྷའི་གནས་དང་། ལྷ་ཐམས་ཅད་ཀྱི་དཔལ། བཟླས་བརྗོད་དང་། བཟླས་བརྗོད་དུ་བྱ་བ་དང་། སྦྱིན་སྲེག་དང་། 
[233b.7]སྦྱིན་སྲེག་ཏུ་བྱ་བ་དང་། བཀྲ་ཤིས་ཐམས་ཅད་ཀྱི་དཔལ། འོད་ལྡན་མ། མཆོག་དགའ་མ། སྐལ་བས་འགྱུར་མ། དྲང་སྲོང་ཐམས་ཅད་དགའ་བར་བརྗོད་པའི་དཔལ། བུད་མེད་ཐམས་ཅད་ཀྱི་གནས་ཀུན་གྱི་གཙོ་མོ་དཔལ་གྱི་མཆོག །མིའམ་ཅི་མོ་ཐམས་ཅད་དང་། ལྷ་མ་ཡིན་མོ་ཐམས་
[234a]
[234a.1]ཅད་ཀྱི་དཔལ་གྱི་མཆོག །ཁ་ན་མ་ཐོ་བ་མེད་པའི་གནས་ན་འདུག་མ། ཡིད་འོང་མ། སིམ་བྱེད་མ། ལུས་ངན་ལ་སྡུག་མ། ཆོས་ཀྱི་རྒྱལ་པོའི་དཔལ། ཨོཾ་སྡུག་བསྔལ་ཐམས་ཅད་ལས་རྣམ་པར་གཟིགས་ཤིང་སྒྲོལ་ཅིག །ཐར་བར་མཛོད་ཅིག །བསོད་ནམས་ཀྱི་
[234a.2]ཚོགས་ཐམས་ཅད་བདག་ལ་མངོན་དུ་གྱུར་པར་མཛོད་ཅིག་སྭཱ་ཧཱ། ཨོཾ་གང་ག་སརྦ་ཏི་ཪྠ་མུ་ཁེ་སྭཱ་ཧཱ། ཨོཾ་སརྦ་བིད་ཏྲེ་སྭཱ་ཧཱ། སརྦ་མཾ་ག་ལ་དྷཱ་ར་ཎཱི་སྭཱ་ཧཱ། ཙ་ཏུ་ར་བ་དེ་སརྦ་ནཀྵ་ཏྲ། གྲཱ་ཧཱ་ག །ནཱ་ཧཱ་ག ། ནཱ་དྷཱ་མཱུ་རྟ་ཡེ་སྭཱ་ཧཱ། པྲཧྨཱ་ཡ་སྭཱ་ཧཱ། བིཥྞ་བེ་སྭཱ་ཧཱ། རུདྲཱ་ཡ་སྭཱ་ཧཱ། བི་ཤྭ་མུ་ཁཱ་ཡ་སྭཱ་ཧཱ། 
[234a.3]ཨོཾ་གྲི་ནི་གྲི་ན་སརྦ་ཀརྱ་སཱ་དྷ་ནི། སི་ནི་སི་ནི། ཨཱ་བཱ་ཧཱ། དེ་བ་ཧཱ། བཻ་ཤྲ་མ་ནཱ་ཡ་སྭཱ་ཧཱ། སུ་བརྞ། དྷ་ན་དྷ་ནྱ། ཨཱ་ཀཪྵཎྱཻ་སྭཱ་ཧཱ། སརྦ་པུཎྱཱ་ཨཱ་ཀཪྵ་ཎྱཻ་སྭཱ་ཧཱ། ཤྲཱི་ཧེ་བ་ཏེ་ཨཱ་ཀཪྵ་ཎྱཻ་སྭཱ་ཧཱ། སརྦ་པཱ་པ་ན་ཤ་མཻ་སྭཱ་ཧཱ། སརྦ་ཨ་ལ་ཀྵྨཱི་པྲ་ཤ་མ་ནྱཻ་སྭཱ་ཧཱ། སརྦ་ཏ་ཐཱ་ག་ཏ་ཨ་བྷི་ཥེ་ཀ་ཡེ་སྭཱ་ཧཱ། 
[234a.4]སརྦ་དེ་བ་ཏ་ཨ་བྷི་མུ་ཁ་ཤྲི་ཡེ་ཨཱ་ཡུཪྦ་ལ་པརྞ་ཀེ་ར་ཡེ་སྭཱ་ཧཱ། སརྦ་བིད་ཏྭ་མཾ་ག་ལ་ཧ་སྟཱ་ཡ་སྭཱ་ཧཱ། སིཾ་ཧ་བ་ཧ་ན་ནཻ་སྭཱ་ཧཱ། པདྨ་སཾ་བྷཱུ་ཏ་ཡེ་སྭཱ་ཧཱ། སརྦ་ཀྲྀད་ཏི་ཀ་ཁོ་རྡ་བ་ནི་ཤ་མཻ་སྭཱ་ཧཱ། འཇིགས་པ་མེད་པ་སྤྱན་རས་གཟིགས་དབང་ཕྱུག །གང་ལ་ལ་ལྷ་མོ་ཆེན་མོ་དཔལ་གྱི་
[234a.5]མིང་ཉེས་སྡིག་ཐམས་ཅད་མེད་པར་བྱེད་པ། སྡིག་པ་ཐམས་ཅད་འཇོམས་པར་བྱེད་པ། བསོད་ནམས་ཐམས་ཅད་སྡུད་པར་བྱེད་པ། བཀྲ་མི་ཤིས་པ་ཐམས་ཅད་མེད་པར་བྱེད་པ། དཔལ་དང་བདེ་བ་དང་། སྐལ་བ་བཟང་པོ་ཐམས་ཅད་སྡུད་པར་བྱེད་པ་འདི་དག་དང་། དེ་བཞིན་
[234a.6]གཤེགས་པའི་མཚན་འདི་དག་འཆང་བ་དང་། ཀློག་པར་བྱེད་པ་དེས་ནང་པར་ལངས་ཏེ་གཙང་མར་བྱས་ལ། སངས་རྒྱས་ཐམས་ཅད་ལ་མེ་ཏོག་དང་བདུག་པ་གསོལ་ནས། ལྷ་མོ་ཆེན་མོ་དཔལ་ལ་ཡང་ཙནྡན་གྱི་བདུག་པ་ཕུལ་ཏེ་བཀླགས་ན་དེས་དཔལ་ཐམས་ཅད་མཐོང་བར་འགྱུར། 
[234a.7]བདེ་བ་དང་ཡིད་བདེ་བ་ཐམས་ཅད་ཐོབ་པར་འགྱུར། ལྷ་ཐམས་ཅད་ཀྱང་བསྲུང་བ་དང་། བསྐྱབ་པ་དང་། སྦེད་པར་བྱེད་པར་འགྱུར། དེའི་དགོས་པ་ཐམས་ཅད་ཀྱང་འགྲུབ་པར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་འཇིགས་པ་མེད་པ་སྤྱན་རས་
[234b]
[234b.1]གཟིགས་དབང་ཕྱུག་དང་། ལྷ་མོ་ཆེན་མོའི་དཔལ་དེ་དང་། ཐམས་ཅད་དང་ལྡན་པའི་འཁོར་དེ་དང་། ལྷ་དང་མི་དང་ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་ལྷ་མོ་ཆེན་མོ་དཔལ་ལུང་བསྟན་
[234b.2]པ་རྫོགས་སོ།། {T740}༄༅། །རྒྱ་གར་སྐད་དུ། ཨཱརྱ་མ་ཧཱ་ལཀྵྨི་ཎཱི་སཱུ་ཏྲ། བོད་སྐད་དུ། འཕགས་པ་དཔལ་ཆེན་མོའི་མདོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་བདེ་བ་ཅན་ན་
[234b.3]བཞུགས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། བཅོམ་ལྡན་འདས་ལ་བསྐོར་བ་ལན་གསུམ་བྱས་ཏེ་ཕྱོགས་གཅིག་
[234b.4]ཏུ་འདུག་གོ། །དེ་ནས་བཅོམ་ལྡན་འདས་ཀྱིས་དཔལ་ཆེན་མོ་ལ་གཟིགས་ནས་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །དཔལ་ཆེན་མོའི་མཚན་བཅུ་གཉིས་པོ་འདི་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། དེ་མ་ཡིན་པ་
[234b.5]གཞན་ཡང་རུང་སྟེ། གང་གིས་ཤེས་པ་དང་། གང་ལ་ལ་འཆང་བ་དང་། ཀློག་པ་དང་། འདྲི་བ་དང་། འདྲིར་འཇུག་པ་དེ་ནི་དབུལ་བ་བོར་ཏེ་ཕྱུག་པོར་འགྱུར་རོ། །དེ་ནས་འབྱུང་པོའི་ཚོགས་ཐམས་ཅད་ཀྱིས་དེ་ལྟར་གྱུར་ཅིག་ཅེས་ཀུན་ནས་གསོལ་ཏོ། །དེ་ནས་བཅོམ་ལྡན་འདས་ཀྱིས་
[234b.6]དཔལ་ཆེན་མོའི་མཚན་བཅུ་གཉིས་པོ་བཀའ་སྩལ་པ་འདི་ལྟ་སྟེ། དཔལ་ལྡན་མ། བཀྲ་ཤིས་མ། པདྨའི་ཕྲེང་བ་ཅན། ནོར་གྱི་བདག་མོ། དཀར་མོ། གྲགས་པ་ཆེན་མོ། པདྨའི་སྤྱན། འོད་ཆེན་མོ། བྱེད་པ་མོ། ཟས་སྦྱིན་མ། རིན་པོ་ཆེ་རབ་ཏུ་སྦྱིན་མ། དཔལ་ཆེན་མོ། སྱཱད་ཡ་ཐེ་དཾ། 
[234b.7]ཛི་ནི། གྷྲི་ནི། སརྦ་ཨཪྠ་སཱ་དྷ་ནི། ཤ་ཤི་ནི། ཨ་ལཀྵྨི་ནི། མེ་ནཱ་ཤ་ཡ། སིདྡྷྱ་ནྟུ་མེ་མནྟྲ་པ་དཱཿསྭཱ་ཧཱ། ཨ་བྷྲྀ་ཀུ་ཊཱི་པ་ར་མ་སུ་བྷ་གེ་སྭཱ་ཧཱ། ལན་གསུམ་དུ་བརྗོད་པར་བྱ་སྟེ། གང་ལ་ལ་དུས་གསུམ་དུ་འདོན་པ་དེའི་མི་མཐུན་པའི་ཕྱོགས་ཐམས་ཅད་འཇིག་པར་འགྱུར་རོ། །སྐལ་བ་བཟང་པོ་དང་ལྡན་
[235a]
[235a.1]པར་འགྱུར་རོ། །འབྱོར་པ་ཟད་མི་ཤེས་པར་འགྱུར་རོ། །མི་དང་ཕྲད་དུ་འགྲོ་བའི་ཚེ་བཀླགས་ནས་ཕྲད་པར་བྱས་ན་མི་དེས་དེ་ལ་བུའི་འདུ་ཤེས་སྐྱེད་པར་འགྱུར་ཏེ་དགའ་བར་འགྱུར་ལ་ཇི་སྐད་བསྒོ་བ་བཞིན་བྱེད་དོ། །རྟག་ཏུ་རྒྱུན་མི་འཆད་པར་བཀླགས་ན་ཚངས་པ་དང་། 
[235a.2]བྲམ་ཟེས་དྲག་ཤུལ་གྱི་ལས་བྱས་ཀྱང་མི་ཚུགས་པར་འགྱུར་ལ། སངས་རྒྱས་མང་པོ་ལ་བསྙེན་བཀུར་བྱས་པར་ཡང་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་ཡི་རངས་ཏེ། བཅོམ་
[235a.3]ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །འཕགས་པ་དཔལ་ཆེན་མོའི་མདོ་རྫོགས་སོ།། །རྒྱ་གར་གྱི་མཁན་པོ་ཛི་ན་མི་ཏྲ་དང་། ཞུ་ཆེན་གྱི་ལོ་ཙྪ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།། །། 
[235a.4]{T741}༄༅། །དཔལ་གྱི་ལྷ་མོའི་མཚན་བཅུ་གཉིས་པ། དཀོན་མཆོག་གསུམ་ལ་ཕྱག་འཚལ་ལོ། །འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །ཕྱག་ན་རྡོ་རྗེ་ལ་ཕྱག་འཚལ་ལོ། །དཔལ་ལྷ་མོ་ཆེན་མོ་ལ་ཕྱག་འཚལ་ལོ། །འདི་སྐད་བདག་གིས་
[235a.5]ཐོས་པ་དུས་གཅིག་ན། བཅོམ་ལྡན་འདས་བདེ་བ་ཅན་གྱི་འཇིག་རྟེན་ན་བཞུགས་ཏེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་
[235a.6]འཚལ་ཏེ་ཕྱོགས་གཅིག་ཏུ་འདུག་གོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དཔལ་ལྷ་མོ་ཆེན་མོ་ཡང་བཅོམ་ལྡན་འདས་ག་ལ་བ་དེར་སོང་སྟེ་དྲུང་དུ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །དེ་ནས་
[235a.7]བཅོམ་ལྡན་འདས་ཀྱིས་དཔལ་ཆེན་མོ་ལ་གཟིགས་ནས། སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །སྤྱན་རས་གཟིགས་དབང་ཕྱུག་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མའམ། སེམས་ཅན་གང་སུ་ཡང་རུང་བས་དཔལ་ཆེན་
[235b]
[235b.1]མོ་འདིའི་མིང་བཅུ་གཉིས་ཤེས་ཏེ། འཆང་བ་དང་། ཀློག་པ་དང་། སྒྲུབ་པར་བྱེད་པ་དང་། རྗོད་པར་ཡང་བྱེད་ན་དེ་དབུལ་པོ་སྤངས་ནས་ཕྱུག་པོ་ཆེན་པོར་འགྱུར་རོ། །དེ་ནས་འབྱུང་པོའི་ཚོགས་ཐམས་ཅད་ཀྱིས་ཀྱང་དེ་བཞིན་དུ་གྱུར་ཅིག་ཅེས་སྨྲས་སོ། །དཔལ་ལྷ་མོ་ཆེན་མོའི་
[235b.2]མིང་བཅུ་གཉིས་ནི་འདི་ལྟ་སྟེ། བཀྲ་ཤིས་མ། དཔལ་ལྡན་མ། པདྨའི་ཕྲེང་ཐོགས་མ། ནོར་བདག་མ། དཀར་ཤམ་མ། གྲགས་ཆེན་མ། པདྨ་སྤྱན་མངའ་མ། འོད་ཆེན་མ། བྱེད་པ་མོ། ཟས་སྦྱིན་མ། རིན་ཆེན་འོད་ལྡན་མ། དཔལ་ཆེན་
[235b.3]མོ་མ། སངས་རྒྱས་ཐམས་ཅད་ལ་ཕྱག་འཚལ་ལོ། །སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །དཔལ་ཆེན་མོ་ལ་ཕྱག་འཚལ་ལོ། །འདི་ལྟ་སྟེ། ཛི་ནི། གྷྲི་ཎི། དགོས་པ་ཐམས་ཅད་སྒྲུབ་པར་མཛད་མ། སི་མི་སི་མི། ནི་མི་ནི་མི། 
[235b.4]བདག་གི་མི་ཤེས་པ་ཐམས་ཅད་བསལ་བར་མཛོད་ཅིག་སྭཱ་ཧཱ། བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བཅོམ་ལྡན་འདས་ཀྱིས་བཀའ་སྩལ་པ་ལ་མངོན་པར་དགའོ།།
[235b.5]དཔལ་གྱི་ལྷ་མོ་ཆེན་མོའི་མཚན་བཅུ་གཉིས་པ་རྫོགས་སོ།། །།རྒྱ་གར་གྱི་མཁན་པོ་ཛི་ན་མི་ཏྲ་དང་། ཞུ་ཆེན་གྱི་ལོ་ཙྪ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པ།། {T742}༄༅། །རྒྱ་གར་སྐད་དུ། ཨ་གྲ་བིདྱཱ་མནྟྲ། 
[235b.6]བོད་སྐད་དུ། མཆོག་ཐོབ་པའི་རིག་སྔགས། བཅོམ་ལྡན་འདས་མ་ལྷ་མོ་དུང་ཅན་མ་ལ་ཕྱག་འཚལ་ལོ། །བསྙེན་པ་རྫོགས་པར་བྱེད་པ། གཟི་བརྗིད་རྒྱས་པར་བྱེད་པ། ལོངས་སྤྱོད་འཕེལ་བར་བྱེད་པ། དབང་ཕྱུག་འཕེལ་བར་བྱེད་པ། འཁོར་འཕེལ་བར་
[235b.7]བྱེད་པ། ཚེ་འཕེལ་བར་བྱེད་པ། དགྲ་ཞི་བར་བྱེད་པ། བགེགས་ཞི་བར་བྱེད་པའོ། །དཀོན་མཆོག་གསུམ་ལ་མཆོད་པ་ཕུལ་ལ། སེམས་བྱམས་པ་ལ་གནས་པས་དུས་གཅིག་ལ་ལན་བརྒྱ་རྩ་བརྒྱད་བརྗོད་པར་བྱའོ། །འདི་ལྟ་སྟེ། ན་མཿསརྦ་ཏ་ཐཱ་ག་ཏཱ་ནཱཾ། ཏདྱ་ཐཱ། ཨོཾ་
[236a]
[236a.1]ཤདྑི་ནི་དེ་བི་ཏ་ཨཱ་གཙྪ། ཨཱ་གཙྪ། ཏིཥྛ་དྷ་ནེ་དྷ་ན་ཛ་ཡེ། བྲཱི་བྲཱི་བྲཱྀ་དྡྷི་ཀ་རི། དྷྲི་དྷྲི། དྷྲྀ་ཏི་ཀ་རཱི་ནཱ་ན། བི་བི་དྱཱ་བེ་ཤ་བསྟ། ཨཱ་ཡུརྡྷ་ར་ཎི་ཡུ་ཡུ། ཨཱ་ཡུཥྦཱ་ལ་ནི་ཏ་ཐཱ་ག་ཏཱ་སྨ་ར་བོ་དྷི་ཙིཏྟ། མ་ཏཱི་ལཾ་བོ་ད་ར། དེ་ཧི་མེ་བར་ན་ཤདྦི་ནི་སྭཱ་ཧཱ། བདག་དགེ་བ་འདི་ཉིད་ཀྱིས་སྤྲུལ་པའི་སྐུ་འདི་
[236a.2]ཉིད་དུ་མཐོང་བར་གྱུར་ཅིག །སྟོང་པ་ཉིད་ལ་བཟོད་པ་ཐོབ་པར་གྱུར་ཅིག །སྟོང་པ་ཉིད་ཀྱི་དོན་མཐོང་བར་གྱུར་ཅིག །སྟོང་པ་ཉིད་ཀྱིས་དོན་བྱེད་པར་གྱུར་ཅིག །འདི་བརྗོད་པས་བར་དུ་གཅོད་པ་ཐམས་ཅད་ཀྱང་རྣམ་པར་སེལ་བར་འགྱུར་རོ། །འཕགས་པ་མཆོག་ཐོབ་པ་ཞེས་བྱ་བ་རྫོགས་
[236a.3]སོ།། {T743}༄༅། །རྒྱ་གར་སྐད་དུ། ཨཱརྱ་སརྦ་ཀརྨ་ཨཱ་བ་ར་ཎ་བི་ཤོ་དྷ་ནི་ནཱ་མདྷཱ་ར་ཎཱི། བོད་སྐད་དུ། འཕགས་པ་ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བ་ཞེས་བྱ་བའི་གཟུངས། བཅོམ་ལྡན་འདས་མི་འཁྲུགས་པ་ལ་ཕྱག་འཚལ་ལོ། །ན་མོ་རཏྣ་ཏྲ་ཡཱ་ཡ། ཨོཾ་ཀཾ་ཀ་ནི་ཀཾ་
[236a.4]ཀ་ནི། རོ་ཙ་ནི་རོ་ཙ་ནི། ཏྲོ་ཊ་ནི་ཏྲོ་ཊ་ནི། ཏྲཱ་ས་ནི་ཏྲཱ་ས་ནི། པྲ་ཏི་ཧ་ན་པྲ་ཏི་ཧ་ན། སརྦ་ཀརྨ་པ་རཾ་པ་རཱ་ཎི་མེ་སྭཱ་ཧཱ། གཟུངས་སྔགས་འདིའི་ཆོག་ནི་འདི་ཡིན་ཏེ། རྟག་ཏུ་བཟླས་བརྗོད་བྱས་ན་ལས་གཅིག་ནས་གཅིག་ཏུ་བརྒྱུད་པ་ཐམས་ཅད་རྣམ་པར་དག་པར་འགྱུར་རོ། །དུས་གསུམ་དུ་བཟླས་བརྗོད་
[236a.5]བྱས་ན་མཚམས་མེད་པ་ལྔ་ཡང་བྱང་བར་འགྱུར་རོ། །ལན་ཅིག་བཟླས་བརྗོད་བྱས་ན་ལྟས་ངན་པ་དང་། རྨི་ལམ་ངན་པ་དང་བཀྲ་མི་ཤིས་པ་རྣམས་མེད་པར་འགྱུར་རོ། །ལུས་ལ་འཆང་ངམ་གླེགས་བམ་ལ་བྲིས་ནས་མགུལ་དུ་ཐོགས་ཏེ་འཆང་ན་དེ་ལ་དུས་མ་ཡིན་པར་འཆི་བ་རྣམས་གཏན་དུ་འབྱུང་བར་མི་འགྱུར་
[236a.6]རོ། །གང་ཞིག་སྙིང་རྗེས་ནོན་ཏེ་རི་དགས་དང་བྱ་དང་མི་དང་མི་མ་ཡིན་པ་རྣམས་ཀྱང་རུང་སྟེ། འཆི་བའི་རྣ་ཁུང་དུ་བརྗོད་ན་དེ་ངན་སོང་དུ་འགྲོ་བར་མི་འགྱུར་རོ། །ཡང་ན་ཤི་སྟེ་དུས་ལས་འདས་ན་ཤི་འཕོས་པའི་མིང་ནས་སྨོས་ཏེ་དེའི་ཕྱིར་བྱམས་པ་དང་སྙིང་རྗེས་ལན་བརྒྱའམ་སྟོང་ངམ་འབུམ་བརྗོད་ན་སེམས་
[236a.7]ཅན་དེ་སེམས་ཅན་དམྱལ་བར་སྐྱེས་སུ་ཟིན་ཀྱང་དེའི་མོད་ལ་ཐར་བར་འགྱུར་རོ། །སའམ་ཏིལ་ལམ་ཡུངས་ཀར་རམ་ཆུ་གང་ཡང་རུང་བ་ལ་བཟླས་བརྗོད་བྱས་ཏེ་ཤི་བའི་ལུས་ལ་གཏོར་རམ། ཁྲུས་བྱས་ནས་དེའི་འོག་ཏུ་བསྲེག་པའམ། ཡང་ན་མཆོད་རྟེན་གྱི་ནང་དུ་བཅུག་སྟེ་བཞག་ལ། རིག་སྔགས་ཀྱང་བྲིས་ཏེ་
[236b]
[236b.1]མགོ་བོ་ལ་བཏགས་ན་དེ་ངན་སོང་དུ་སྐྱེས་པ་ཡང་ཞག་བདུན་གྱིས་གདོན་མི་ཟ་བར་ཐར་ཏེ་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་འགྱུར་བའམ། ཡང་ན་རང་གི་སྨོན་ལམ་གྱི་དབང་གིས་སྐྱེ་བར་འགྱུར་རོ། །གང་ཞིག་ཟླ་བ་ཉ་བའི་ཚེ་ཁྲུས་བྱས་ལ་གཙང་མར་བྱས་ཏེ་དུས་གསུམ་དུ་གོས་བརྗེ་ཞིང་ཁ་ཟས་
[236b.2]མི་ཟ་བའམ་ཡང་ན་ཟས་དཀར་བག་བཟའ་ཞིང་སྐུ་གདུང་དང་ལྡན་པའི་མཆོད་རྟེན་སྐོར་བཞིན་དུ་གང་གི་མིང་དང་ལྡན་པས་ལན་འབུམ་བཟླས་བརྗོད་བྱས་ན་དེ་ངན་སོང་ནས་ཐར་ཏེ་གནས་གཙང་མའི་ལྷའི་རིས་སུ་སྐྱེས་ནས་སྒྲུབ་པ་པོའི་ཐད་དུ་འོངས་ཏེ་མཆོད་པ་བྱེད་ཅིང་ལུས་ཀྱང་སྟོན་ལ་ལེགས་
[236b.3]སོ། །ཞེས་བྱ་བ་ཡང་བྱིན་ནས་ལན་གསུམ་བསྐོར་བ་བྱས་ཏེ་མི་སྣང་བར་འགྱུར་རོ། །དེའི་མིང་བྲིས་ལ་གཟུངས་སྔགས་བཟླས་བརྗོད་བྱེད་ཅིང་མཆོད་རྟེན་འབུམ་བྱས་ལ་གདུགས་དང་། རྒྱལ་མཚན་དང་། བ་དན་ལ་སོགས་པས་ལེགས་པར་མཆོད་ནས་རྒྱ་མཚོ་ཆེན་པོ་དང་། 
[236b.4]ཡང་ན་ཆུ་ཀླུང་དུ་བཏང་ན་དེས་སེམས་ཅན་དམྱལ་བ་ལ་སོགས་པ་ནས་ཐར་བར་འགྱུར་རོ། །ཡང་ན་དེ་ལྟར་མཆོད་པ་བྱས་ནས་མཇུག་ཏུ་ལམ་གྱི་བཞི་མདོར་མཆོད་རྟེན་ཆེན་པོ་བྱས་ཏེ། གདུགས་དང་། རྒྱལ་མཚན་དང་། བ་དན་ལ་སོགས་པས་ལེགས་པར་མཆོད་ལ་འཕགས་པའི་དགེ་
[236b.5]འདུན་ལ་ཡང་མཆོད་སྟོན་གསོལ་ནས་ཡོན་ཡང་ཕུལ་ཏེ་ལེགས་པར་མཆོད་ནས་འདི་ཆེ་གེ་མོ་ཞིག་གི་དགེ་བའི་རྩ་བར་གྱུར་ཅིག །འདི་ཁོ་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་བར་གྱུར་ཅིག་ཅེས་ཀྱང་ཤེས་པར་བྱས་ན་དེ་ཁོ་ན་བཞིན་དུ་སྐྱེས་ནས་ལུས་ཀྱང་སྟོན་ཅིང་ལེགས་སོ་ཞེས་བྱ་བ་ཡང་
[236b.6]བྱིན་ནས་མི་སྣང་བར་འགྱུར་རོ། །མཚམས་མེད་པ་ལྔ་བྱེད་པའམ། དམ་པའི་ཆོས་སྤོང་བའམ། འཕགས་པ་ལ་སྐུར་པ་བཏབ་པ་ཡང་རུང་སྟེ་འཆི་ཀར་རྩིག་པ་ལ་གཟུངས་སྔགས་འདི་བྲིས་པ་མཐོང་ན། དེའི་ལས་ཀྱི་སྒྲིབ་པ་ཐམས་ཅད་ཟད་པར་འགྱུར་ན། འདོན་པ་དང་བཟླས་བརྗོད་
[236b.7]བྱེད་པ་ལྟ་ཅི་སྨོས་ཏེ། དེ་བཞིན་གཤེགས་པ་དེ་ཉིད་བྱོན་ནས་འདི་སྐད་དུ་རིགས་ཀྱི་བུ་ཚུར་དའི་གན་དུ་ཤོག་ཅེས་ཀྱང་གསུང་བར་འགྱུར་རོ། །འཕགས་པ་ལས་ཀྱི་སྒྲིབ་པ་ཐམས་ཅད་རྣམ་པར་སྦྱོང་བ་ཞེས་བྱ་བའི་གཟུངས་རྫོགས་སོ།། །།
[237a]
[237a.1]{T744}༄༅༅། །རྒྱ་གར་སྐད་དུ། ཨཱརྱ་བཛྲ་པཱ་ཏཱ་ལ་ནཱ་མ་ཏནྟྲ་རཱ་ཛཱ། བོད་སྐད་དུ། འཕགས་པ་རྡོ་རྗེ་ས་འོག་གི་རྒྱུད་ཀྱི་རྒྱལ་པོ་ཞེས་བྱ་བ། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ཀྱི་
[237a.2]གཙུག་ལག་ཁང་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དགེ་སློང་གི་དགེ་འདུན་ཆེན་པོ་བརྒྱ་ཕྲག་ཕྱེད་དང་བཅུ་གསུམ་དང་། ལྷའི་ཚོགས་དང་། བྱང་ཆུབ་སེམས་དཔའི་དགེ་འདུན་དང་ཐབས་ཅིག་ཏུ་བཞུགས་པ་ལ་འདི་ལྟ་སྟེ། བྱང་ཆུབ་
[237a.3]སེམས་དཔའ་དྲི་མ་མེད་པའི་བློ་གྲོས་དང་། བྱང་ཆུབ་སེམས་དཔའ་བསམ་གྱིས་མི་ཁྱབ་པའི་བློ་གྲོས་དང་། བློ་གྲོས་ཐམས་ཅད་པ་དང་། བློ་གྲོས་འཕེལ་བ་དང་། འཇིག་རྟེན་གསུམ་རྣམ་པར་གནོན་པའི་བློ་གྲོས་དང་། ནམ་མཁའི་མཛོད་དང་། ཀུན་དུ་བཟང་པོ་དང་། འཇམ་དཔལ་གཞོན་
[237a.4]ནུར་གྱུར་པ་དང་། བྱང་ཆུབ་སེམས་དཔའ་སྲེད་མེད་ཀྱི་བུ་དང་། མི་ཐུབ་བསྲེལ་དང་། བྱང་ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་དང་། དེ་དག་ལ་སོགས་པ་བྱང་ཆུབ་སེམས་དཔའ་སྟོང་ཕྲག་བཅུ་དྲུག་དང་། ཉན་ཐོས་ཀྱི་དགེ་འདུན་ལ་འདི་ལྟ་སྟེ། རབ་
[237a.5]འབྱོར་དང་། ཀ་ཏྱའི་བུ་དང་། འོད་སྲུང་དང་། ལྟེང་རྒྱས་འོད་སྲུང་དང་། མཽད་གལ་གྱི་བུ་དང་། མཽད་གལ་གྱི་བུ་ཆེན་པོ་དང་། གླང་པོའི་མཆོད་རྟེན་དང་། ཤ་ར་དྭ་ཏིའི་བུ་དང་། དེ་དག་ལ་སོགས་པ་ཉན་ཐོས་སྟོང་ཕྲག་ཉི་ཤུ་རྩ་བརྒྱད་ཀྱིས་བཅོམ་ལྡན་འདས་ལ་ཡོངས་སུ་བསྐོར་ཅིང་མདུན་དུ་
[237a.6]བདར་ཏེ་བཞུགས་སོ། །གཞན་ཡང་ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མིའམ་ཅི་དང་། ཅིའི་སྐྱེས་བུ་དང་། ལྟོ་འཕྱེ་ཆེན་པོ་རྣམས་ཀྱང་འཁོར་འདུས་པ་དེའི་ནང་དུ་ཆོས་ཉན་པའི་ཕྱིར་ལྷགས་སོ། །དེ་ནས་དེའི་ཚེ་བཅོམ་ལྡན་འདས་
[237a.7]ཀྱིས་འཁོར་གྱི་དཀྱིལ་འཁོར་དེར་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་ལ་བཀའ་སྩལ་པ། དྲི་མ་མེད་པའི་བློ་གྲོས་ཁྱོད་ཀྱིས་ཤར་ཕྱོགས་ཀྱི་སྣང་བ་ཆེན་པོ་འདི་མཐོང་ངམ། དེ་ནས་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་སྟན་ལས་ལངས་ཏེ་བླ་གྲོས་ཕྲག་པ་གཅིག་ཏུ་གཟར་
[237b]
[237b.1]ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ཀྱི་ཞབས་གཉིས་ལ་སྤྱི་བོས་མངོན་པར་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་མཐོང་ལགས་སོ། །ཤར་ཕྱོགས་ཀྱི་ངོས་ཀྱི་སྣང་བ་ཤིན་ཏུ་ཆེན་པོ་ཡོངས་སུ་འཕྲོ་བ་འདི་འཚལ་
[237b.2]ལགས་ན། བཅོམ་ལྡན་འདས་འདི་ལྟ་བུའི་སྣང་བ་འདི་ཅི་ལགས། དེ་ནས་ཡང་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་ཀྱིས་སླར་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་འོད་ཆེན་པོ་འདི་སུས་བགྱིས་པ་བཀའ་སྩལ་དུ་གསོལ། དེ་སྐད་ཅེས་གསོལ་
[237b.3]པ་དང་། བཅོམ་ལྡན་འདས་ཀྱིས་ཅུང་ཟད་བཞད་པ་དང་བཅས་པས་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་ལ་འདི་སྐད་ཅེས་བཀའ་སྩལ་ཏོ། །དྲི་མ་མེད་པའི་བློ་གྲོས་འདིར་བྱང་ཆུབ་སེམས་དཔའ་ལག་ན་རྡོ་རྗེ་དགའ་བ་དང་ཚིམ་པས་རང་གི་རིག་པའི་ཚོགས་ཀྱིས་ཡོངས་སུ་བསྐོར་ཞིང་
[237b.4]གཞན་ཡང་ལྷ་མ་ཡིན་དང་། སྲིན་པོ་དང་། ཤ་ཟ་དང་། འབྱུང་པོ་སྟོང་ཕྲག་རྣམས་ཀྱིས་ཡོངས་སུ་བསྐོར་ཅིང་མདུན་དུ་བདར་ཏེ་འཁོར་གྱི་དཀྱིལ་འཁོར་འདིར་འོང་བར་འདོད་པའི་སྣང་བ་ཡིན་ནོ། །དེ་ནས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་ལག་ན་རྡོ་རྗེ་དེ་ཉིད་དུ་འཁོར་འདུས་
[237b.5]བའི་དཀྱིལ་འཁོར་དེར་ཕྱིན་པར་གྱུར་ཏོ། །ཕྱིན་ནས་ཀྱང་བཅོམ་ལྡན་འདས་ཀྱི་ཞབས་ལ་གཏུགས་ནས་བཅོམ་ལྡན་འདས་ལ་ལན་གསུམ་དུ་བསྐོར་བ་བྱས་ནས་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ཀྱིས་ཕྱོགས་གཅིག་ཏུ་འཁོད་པར་མཁྱེན་ནས་མཁྱེན་བཞིན་དུ་དགྱེས་
[237b.6]ཤིང་རངས་པས་ཡོངས་སུ་དྲིས་པ། ལག་ན་རྡོ་རྗེ་གལ་ཏེ་ངའི་ཐད་དུ་ཅུང་ཟད་གླེང་བར་འདོད་ན་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཐམས་ཅད་ལ་ཕན་པའི་ཕྱིར་བརྩོན་པས་གདོན་མི་ཟ་བར་རྟོགས་པར་གྱིས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་
[237b.7]པ་དང་། བྱང་ཆུབ་སེམས་དཔའ་ལག་ན་རྡོ་རྗེས་སླར་ཡང་བཅོམ་ལྡན་འདས་ལ་བལྟས་ནས། དེ་ནས་ཡང་འཁོར་གྱི་དཀྱིལ་འཁོར་ཐམས་ཅད་ལ་རྣམ་པར་བལྟས་ནས་ངོ་ཕབ་སྟེ། ཅང་མི་སྨྲ་བར་འཁོད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཕྱག་ན་རྡོ་རྗེ་ཅང་མི་སྨྲ་བར་
[238a]
[238a.1]འཁོད་པར་གཟིགས་ནས་འདི་སྐད་ཅེས་བཀའ་སྩལ་ཏོ། །རིག་པའི་རྒྱལ་པོ་དཔག་ཏུ་མེད་པའི་སྟོབས་ཀྱིས་ཕ་རོལ་གནོན་པའི་རྡོ་རྗེ་འཛིན་པ་ཆེན་པོ་འཁོར་ཐམས་ཅད་སྤྲོ་བའི་སེམས་སུ་གྱུར་པས་ཅང་མི་སྨྲ་བར་འཁོད་ཀྱིས་སྨྲོས་ཤིག་སྨྲོས་ཤིག །དེ་སྐད་ཅེས་བཀའ་སྩལ་པ་
[238a.2]དང་། ལག་ན་རྡོ་རྗེས་བཅོམ་ལྡན་འདས་ལ་འདི་སྐད་ཅེས་གསོལ་ཏེ། བཅོམ་ལྡན་འདས་ཀྱིས་རྗེས་སུ་གནང་ན་བདག་ལྷ་མ་ཡིན་གྱི་དབང་པོ་གཞན་ལེན་ཞེས་བྱ་བས་ཉེ་བར་བོས་ཏེ། ལྷ་མ་ཡིན་གྱི་འཁོར་ཆེན་པོས་ཡོངས་སུ་བསྐོར་ནས་རང་གི་གནས་སུ་མཆིས་སོ། །བཅོམ་ལྡན་འདས་གནས་
[238a.3]དེར་བདག་གིས་སྔོན་མ་འཚལ་བའི་ཁང་པ་དང་། སྒོ་དང་། རྟ་བབས་དང་། ཡང་ཐོག་དང་། ཕྱིར་དང་། མཚོ་དང་། མཚེའུ་དང་། རྫིང་དང་། ཁྲོན་པ་དང་། སྒོ་དང་། སྒོ་གསེང་རྣམས་མཐོང་ལགས་སོ། །བཅོམ་ལྡན་འདས་བདག་གིས་ཏིང་ངེ་འཛིན་གྱི་ཁྱད་པར་གང་གིས་ཀྱང་སྔོན་མ་འཚལ་
[238a.4]ཏེ། བདག་གིས་དེའི་རྣམ་པར་རྣལ་འབྱོར་པས་བསམ་གཏན་མཆོག་ལ་མཉམ་པར་བཞག་ལགས་སོ། །དེར་ལྷ་མ་ཡིན་གྱི་དབང་པོ་གཞན་ལེན་གྱིས་བདག་ལ་བཅོམ་ལྡན་འདས་གཞལ་དུ་མེད་ཅིང་བསམ་གྱིས་མི་ཁྱབ་པའི་རྫུ་འཕྲུལ་དང་སྟོབས་དང་རྣམ་པར་རོལ་བས་ནམ་མཁའ་ཁྱབ་པའི་སྐུ་
[238a.5]མངའ་བ། འཇིག་རྟེན་གསུམ་ལས་རྣམ་པར་རྒྱལ་བའི་བྱང་ཆུབ་སེམས་དཔའ་ཆེན་པོ་ཅིའི་ཕྱིར་བསམ་གཏན་ལ་མཉམ་པར་འཇོག་པར་གྱུར། བཅོམ་ལྡན་འདས་བདག་གི་གནས་ཁང་ན་ཉམས་མི་དགའ་བ་ཅུང་ཟད་ཀྱང་མ་མཆིས་ན། གང་གི་དོན་དུ་བསམ་གཏན་ལ་མཉམ་པར་འཇོག་པ་
[238a.6]ལགས་པར་བཀའ་སྩལ་དུ་གསོལ་ཞེས་མཆིའོ། །དེ་ནས་ལྷ་མ་ཡིན་གྱི་དབང་པོ་དེས་སྒྱུ་མ་ཐམས་ཅད་དང་། འཁྲུལ་འཁོར་དང་། སྒོ་གླེགས་ལ་སོགས་པ་གླེང་ལགས་སོ། །བཅོམ་ལྡན་འདས་བདག་གིས་དེ་ཟིལ་གྱིས་མནན་པའི་བྱིར་སྣང་བ་ཆེན་པོ་འཛིན་པའི་རྡོ་རྗེ་ཁྲོ་བོ་ཆེན་པོ་རྡོ་རྗེ་ས་འོག་
[238a.7]ཅེས་བགྱི་བ་འཁྲུལ་འཁོར་ཐམས་ཅད་ཀྱི་བླ་མའི་བླ་མར་གྱུར་པ། འཁྲུལ་འཁོར་བརྒྱ་རྩ་བརྒྱད་པོ་ཐམས་ཅད་འཇོམས་པར་བྱེད་པ། ཉེ་བར་ཞི་བར་བྱེད་པ། ལྟུང་བར་བྱེད་པ། ངེས་པར་འཇོམས་པར་བྱེད་པ་བཤད་ལགས་སོ། །བཅོམ་ལྡན་འདས་ཀྱིས་འདི་རྗེས་སུ་མཁྱེན་ནོ། །བདག་
[238b]
[238b.1]གིས་དགའ་བའི་བཞིན་གྱིས་བཤད་པ་དང་། སྐྱེ་བོ་མང་པོ་ལ་ཕན་པ་དང་། བདེ་བར་འགྱུར་བར་བཅོམ་ལྡན་འདས་ཕྱི་མའི་ཚེ་ཕྱི་མའི་དུས་ལྔ་བརྒྱའི་ཐ་མ་ལ་སེམས་ཅན་སྐྱབས་མེད་པ་རྣམས་ཞི་བ་དང་། སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ་བའི་ཕྱིར་འཁྲུལ་འཁོར་བརྒྱ་རྩ་
[238b.2]བརྒྱད་པོ་ཐམས་ཅད་འཇོམས་པའི་རྡོ་རྗེས་འོག་ཅེས་བྱ་བ་འཁྲུལ་འཁོར་ཐམས་ཅད་ཀྱི་བླ་མའི་བླ་མ་བདག་གིས་བཤད་པར་བགྱིའོ། །དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ་སྨྲས་པ་འདི་སྲོག་ཆགས་རྣམས་ཀྱིས་བསྒྲུབ་པར་དཀའོ། །
[238b.3]ལག་ན་རྡོ་རྗེས་གསོལ་པ། བཅོམ་ལྡན་འདས་བརྗོད་པ་འདི་བསྒྲུབ་པར་དཀའ་བ་མ་ལགས་ཀྱིས་བཅོམ་ལྡན་འདས་ཀྱིས་རྗེས་སུ་གནང་བ་མཛད་དུ་གསོལ། བདེ་བར་གཤེགས་པས་རྗེས་སུ་གནང་བ་མཛད་དུ་གསོལ། །བཅོམ་ལྡན་འདས་བདག་གིས་བསྒྲུབ་པར་དཀའ་བ་བརྗོད་པར་མི་
[238b.4]བགྱིའོ། །ལྷ་མ་ཡིན་གྱི་དབང་པོ་གཞན་ལེན་གྱི་འཁྲུལ་འཁོར་བདེ་བླག་ཏུ་སྒྲུབ་པར་བྱེད་པ་དེ་བདག་གིས་རྗེས་སུ་དྲན་ཏེ། བཤད་པར་བགྱི་ལགས་ན། བཅོམ་ལྡན་འདས་ཀྱིས་དེ་བདག་ལ་རྗེས་སུ་གནང་བ་མཛད་དུ་གསོལ། དེ་སྐད་ཅེས་གསོལ་པ་དང་། བཅོམ་ལྡན་འདས་
[238b.5]ཀྱིས་ལག་ན་རྡོ་རྗེ་ལ་འདི་སྐད་ཅེས་བཀའ་སྩལ་ཏོ། །ངས་རྗེས་སུ་གནང་གིས་ཁྱོད་ཀྱིས་རྗེས་སུ་ཤོད་ཅིག །ལག་ན་རྡོ་རྗེ་སྐྱེ་བོ་མང་པོ་ལ་ཕན་པ་དང་། སྐྱེ་བོ་མང་པོ་ལ་བདེ་བ་དང་། ཐབས་ལ་མཁས་པས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ་བའི་ཕྱིར་འཁྲུལ་འཁོར་གྱི་
[238b.6]བླ་མ་རྟོག་པ་དང་བཅས་པའི་གསང་བ་ཆེན་པོ་སྟོན་ཅིག །དེ་ནས་ལག་ན་རྡོ་རྗེ་བཅོམ་ལྡན་འདས་ཀྱིས་རྗེས་སུ་གནང་ནས་ཅ་ཅོའི་སྒྲ་ཡང་དང་ཡང་དུ་ཕྱུང་ནས་རྡོ་རྗེ་གྱེན་དུ་གསོར་ཞིང་རྡོ་རྗེ་འབར་བའི་ཕྲེང་བ་ཅན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ། རྡོ་རྗེ་ས་འོག་གི་གསང་སྔགས་སྨྲས་པ། ན་མོ་རཏྣ་ཏྲ་
[238b.7]ཡཱ་ཡ། ན་མཤྩུཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཨོྃ་ཧྲཱིཿ པོ་ཏྲི་བཛྲ་པཱ་ཏཱ་ལ་ཧ་ན་མ་ཐ་བྷཉྫ་པཱ་ཏ་ཡ་མཱ་ཙི་ར་མ་བཛྲ་ཀྲོ་དྷ་ཧཱུྃ་ཕཊ། དེ་ནས་རྡོ་རྗེ་ཁྲོ་བོ་ཆེན་པོས་ཀུན་འོད་ཟེར་གྱིས་སྣང་བར་བྱས་ཏེ། ས་ཆེན་པོ་འདི་རྣམ་པ་དྲུག་ཏུ་གཡོས་སོ། །ལྷ་མ་ཡིན་དང་ལྷ་མ་ཡིན་གྱི་བུ་མོ་རྣམས་རྡོ་རྗེ་ཁྲོ་བོས་
[239a]
[239a.1]གཟིར་བས་སྐྱབས་མེད་པར་གྱུར་ཏེ། བཅོམ་ལྡན་འདས་ག་ལ་བ་དེར་དོང་ངོ་། །དོང་ནས་ཀྱང་བཅོམ་ལྡན་འདས་ཀྱི་ཞབས་ལ་གཏུགས་ནས་འདི་སྐད་ཅེས་སྨྲ་ཞིང་འདུད་པར་བྱེད་དོ། །བཅོམ་ལྡན་འདས་བདག་བསྲུང་དུ་གསོལ་བདེ་བར་གཤེགས་པ་ཡོངས་སུ་བསྐྱང་དུ་
[239a.2]གསོལ། རྡོ་རྗེ་ཁྲོ་བོས་བདག་ཅག་ཡོངས་སུ་གཟིར་ཏོ། །བཅོམ་ལྡན་འདས་རྡོ་རྗེ་ཁྲོ་བོ་འདི་བཤད་པས་བདག་ཅག་གི་ཁང་པ་རྣམས་ཀྱི་འཁྲུལ་འཁོར་རྣམས་མེད་པར་གྱུར། སྒོ་གཏན་རྣམས་མེད་པར་གྱུར། སྒོ་རྣམས་གྲོལ་བར་གྱུར་ཏོ། །བཅོམ་ལྡན་འདས་མ་བྱུང་བའི་སེམས་ཅན་
[239a.3]རྣམས་ཀྱང་བྱུང་བར་གྱུར་ཏོ། །བཅོམ་ལྡན་འདས་འདིར་ཇི་ལྟར་གནས་པར་བགྱི་བཀའ་སྩལ་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། གྲོགས་པོ་དག་མ་འཇིགས་ཤིག་མ་འཇིགས་ཤིག །ལག་ན་རྡོ་རྗེའི་དམ་ཚིག་ལ་མནོས་ཤིག །དེ་ལྟར་ན་བདེ་བ་ལ་གནས་པར་འགྱུར་
[239a.4]རོ། །དེ་ནས་བཅོམ་ལྡན་འདས་ཀྱིས་ལག་ན་རྡོ་རྗེ་ལ་གཟིགས་ཏེ་འདི་སྐད་ཅེས་བཀའ་སྩལ་ཏོ། །ལག་ན་རྡོ་རྗེ་ལྷ་མ་ཡིན་གྱི་དབང་པོ་ལ་སོགས་པ་ལ་རྨད་དུ་བྱུང་བའི་དམ་ཚིག་སྟོན་ལ་བདེ་བར་གྱིས་ཤིག །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། ཕྱག་ན་རྡོ་རྗེས་ལྷ་མ་ཡིན་དང་
[239a.5]ལྷ་མ་ཡིན་གྱི་ཆུང་མ་དག་ལ་བཀའ་སྩལ་པ། འདིར་ཐོག་མར་རྡོ་རྗེ་ས་འོག་གི་ཁྲོ་བོ་ཆེན་པོའི་ས་འོག་གི་དཀྱིལ་འཁོར་གྱི་དམ་ཚིག་ལ་གང་འཇུག་པ་དེ་དག་འདིར་འཁྲུལ་འཁོར་ཆེན་པོའི་བླ་མའི་རྩི་སྨན་དང་། ཕྱེ་མ་དང་། རྩ་བ་དང་། སྦྱར་སྨན་དང་། གྲུབ་པའི་རྫས་དང་། དངུལ་ཆུ་དང་། 
[239a.6]བཅུད་ལེན་དང་། གཞོན་ནུ་མ་དང་། ལྷ་མ་ཡིན་གྱི་བུ་ག་དང་། སྒོར་འཇུག་པ་དང་། འཁྲུལ་འཁོར་ཐམས་ཅད་འཇོམས་པ་དང་། སྐེམས་པར་བྱེད་པ་དེ་དག་ནི་འཇུག་ངོགས་བདེ་བར་འགྱུར་རོ། །གཞན་དུ་ན་དེ་དག་འགྲུབ་པར་མི་འགྱུར་བ་དེའི་ཕྱིར་ས་འོག་གི་དཀྱིལ་འཁོར་དུ་འཇུག་
[239a.7]པར་བྱའོ། །ལྷ་མ་ཡིན་རྣམས་ལ་བཀའ་སྩལ་པ། བུ་གར་འཇུག་ནུས་པ་དང་། བྱ་བའི་རྒྱུད་ཀྱི་ཁམས་དང་། གསེར་འགྱུར་དང་། དུག་སྨན་དང་། ས་འོག་དང་། ཞིང་གི་དངོས་གྲུབ་དག་རང་ཉིད་ཀྱི་ཁང་པར་འཇུག་པ་ལྟར་རྡོ་རྗེའི་བྱེ་བྲག་གིས་འགྲུབ་པར་འགྱུར་རོ་ཞེས་པ་སྨྲའོ། །
[239b]
[239b.1]གཞན་དུ་ན་དཀྱིལ་འཁོར་མ་མཐོང་ན་ཉམས་པར་འགྱུར་རོ། །རྡོ་རྗེ་ཁྲོ་བོའི་རྒྱལ་པོ་ཆེན་པོ་འདིའི་རང་ཉིད་ཀྱི་རྟོག་པ་དང་། རྒྱུད་གཞན་དུ་གསུངས་པའི་སྒྲུབ་པའི་ཐབས་རྣམ་པ་སྣ་ཚོགས་ཀྱི་བྱ་བ་མི་བྱ་ལ། རྟོག་པ་གཞན་གྱི་ཆོ་ག་འདོད་པས་བསྒྲུབ་པར་མི་བྱའོ། །དེ་སྐད་ཅེས་བཀའ་
[239b.2]སྩལ་པ་དང་། ལྷ་མ་ཡིན་དང་། ལྷ་མ་ཡིན་གྱི་དབང་པོ་དགའ་ཞིང་རངས་ཏེ་རབ་ཏུ་ཚིམ་པ་དང་མགུ་བ་སྐྱེས་ནས་རང་ཉིད་ཀྱིས་ཕྱག་ན་རྡོ་རྗེའི་དཀྱིལ་འཁོར་མཐོང་ནས་ངེས་པར་འབྱུང་བར་བྱས་ཏེ། བཅོམ་ལྡན་འདས་ཐམས་ཅད་ཀྱི་བྲན་དུ་གྱུར་ཏོ། །དེ་ནས་བཅོམ་ལྡན་འདས་བྱང་ཆུབ་སེམས་
[239b.3]དཔའ་སེམས་དཔའ་ཆེན་པོ་ཕྱག་ན་རྡོ་རྗེས་ལྷའི་མིག་གིས་འཁོར་གྱི་དཀྱིལ་འཁོར་ལ་རྣམ་པར་བལྟས་ནས་དམ་ཚིག་གི་དཀྱིལ་འཁོར་བཀའ་སྩལ་པ། གྲོང་ངམ་གྲོང་ཁྱེར་གྱི་སའི་ཕྱོགས་ལེགས་པར་བརྟགས་ནས་དབང་ལྡན་གྱི་ཕྱོགས་ནས་བརྩམས་ཏེ། རྡོ་དང་། གསེག་མ་དང་། རུས་
[239b.4]པ་དོར་ནས་རྒྱུ་སྐར་དགེ་བ་ལ་རྗེས་སུ་མཐུན་པའི་ཚོན་རྩི་ལྔའི་ཕྱེ་མས་དཀྱིལ་འཁོར་གྲུ་བཞི་པ། ཁྲུ་བཞི་པ། སྒོ་བཞི་པ། འདོད་པ་དྲུག་པ་ཅན་ཡང་དག་པར་བྲི་བར་བྱའོ། །སྒོ་དང་སྒོའི་མཚམས་རྣམས་སུ་རྡོ་རྗེ་དང་ཡུངས་ཀར་གཞག་པར་བྱའོ། །ཤར་ཕྱོགས་ཀྱི་ཆར་སངས་རྒྱས་བཅོམ་
[239b.5]ལྡན་འདས་བྲི་བར་བྱའོ། །བྱང་དུ་འཇིག་རྟེན་དབང་ཕྱུག །ལྷོར་རྡོ་རྗེ་འཆང་། ནུབ་དུ་ཆུང་མ་དང་བཅས་པའི་ཁྱུ་མཆོག་གི་རྒྱལ་མཚན་ཅན་ནོ། །དབང་ལྡན་དུ་དྲི་མ་མེད་པའི་བློ་གྲོས་ལག་པར་རྔ་ཡབ་འཛིན་པའོ། །མེར་སྙིང་པོའོ། །ལུས་ངན་དུ་རྗེས་སུ་སྤྱོད་པའོ། །རླུང་དུ་ལས་
[239b.6]ཐམས་ཅད་པའོ། །དབུས་སུ་རྡོ་རྗེས་འོག་ལག་པར་རྡོ་རྗེ་དང་དགྲ་སྟ་འཛིན་པ་བྲི་བར་བྱའོ། །སྙིང་པོ་དང་རྗེས་སུ་སྤྱོད་པ་ལ་དབྱུག་གུ་དང་ཐོབ་བྲི་བར་བྱའོ། །ལས་ཐམས་ཅད་པ་ལ་རྡོ་རྗེའོ། །ཤར་གྱི་སྒོར་སྨན་ཐམས་ཅད་དང་། རྒྱན་ཐམས་ཅད་དང་། དངུལ་ཆུ་དང་། བཅུད་ལེན་དང་། 
[239b.7]ལྷ་མ་ཡིན་གྱི་བུ་མོ་དང་། གྲུབ་པའི་རྫས་ལ་སོགས་པ་དང་། མིག་སྨན་དང་། ལྡོང་རོས་དང་། རལ་གྲི་དང་། རིན་པོ་ཆེ་སྔོན་དུ་འགྲོ་བ་གཞག་པར་བྱའོ། །ལྷོའི་སྒོར་ལྷ་མ་ཡིན་བརྒྱད་ནི་སྟོབས་ཅན་དང་། སྟོབས་ཅན་གྱི་བུ་དང་། བདེ་མཆོག་དང་། ཐགས་ཟངས་རིས་དང་། བདེ་
[240a]
[240a.1]ལྡན་དང་། དུས་ཀྱི་མུ་ཁྱུད་དང་། གཞན་ལེན་དང་། དབྱིག་ཟའོ། །ནུབ་ཀྱི་སྒོར་འཁྲུལ་འཁོར་བརྒྱ་རྩ་བརྒྱད་གཞག་པར་བྱའོ། །དེ་ཡང་བརྒྱད་རྣམ་པ་དང་བཅས་པ་བྲི་སྟེ། སྲད་བུ་དང་། གྲི་གུག་དང་། བུད་མེད་དང་། སེང་གེ་དང་། ལུག་དང་། མདའ་དང་
[240a.2]བཅས་པའི་གཞུ་དང་། ཆུ་རྒྱུན་དང་། སྦྱིན་དང་། འོད་ལི་དང་། བདག་ཉིད་ཀྱི་འཁྲུལ་འཁོར་རྣམས་སོ། །བྱང་གི་སྒོར་བུ་ག་བརྒྱད་རྣམ་པ་དང་བཅས་པ་བྲི་སྟེ་དེ་ཡང་ལུག་གི་རྣམ་པ་དང་། ཆུ་སྲིན་གྱི་རྣམ་པ་དང་། གླང་པོའི་གདོང་གི་རྣམ་པ་དང་། ལྟོ་འཕྱེའི་རྣམ་པ་དང་། བྱི་བའི་རྣམ་པ་དང་། 
[240a.3]མིའི་གདོང་གི་རྣམ་པ་དང་། དཀྱིལ་འཁོར་གྱི་རྣམ་པ་དང་། མ་བྱས་པའི་གདོང་གི་རྣམ་པའོ། །སྟེགས་བུའི་མཚམས་རྣམས་སུ་སྒོ་བྲལ་བཞི་བྲི་བར་བྱའོ། །མེའི་ཕྱོགས་སུ་མེའི་ཐབ་ཁུང་ངོ་། །བདེན་བྲལ་དུ་བདུག་སྤོས་ཀྱི་ཐབ་ཁུང་ངོ་། །རླུང་གི་མཚམས་རྣམས་སུ་ཆུའི་ཐབ་ཁུང་ངོ་། །
[240a.4]དབང་ལྡན་དུ་རུས་སྦལ་གཞག་པར་བྱའོ། །དེ་ནས་དྲི་ཐམས་ཅད་དང་། མེ་ཏོག་ཐམས་ཅད་དང་། བདུག་པ་ཐམས་ཅད་དང་། འབྱུང་པོ་ཐམས་ཅད་པའི་གཏོར་མ་དང་མཆོད་པ་སྦྱིན་པར་བྱའོ། །དེ་ནས་སྐྱེས་བུ་དཔའ་བོ་དག་གིས་དྲི་ཞིམ་པོས་ཡན་ལག་བྱུགས་ལ་ཤིན་ཏུ་ཕྲ་བའི་རས་ཀྱིས་
[240a.5]གདོང་གཡོག་ཏུ་བསྲུང་བ་བྱས་ལ་འཁྲུལ་འཁོར་གྱི་བླ་མའི་བྱ་བ་བྱས་ལ་འཇུག་པར་བྱའོ། །སྤྱན་དང་བ་དང་གཤེགས་སུ་གསོལ་བ་ལ་སོགས་པའི་སྒོ་ནས་སོ། །འདིར་རྡུལ་ཚོན་གྱིས་བྲིས་པའི་དཀྱིལ་འཁོར་བསྟན་པར་བྱའོ། །དེ་ལྟ་བུའི་དཀྱིལ་འཁོར་མཐོང་བའི་སྐྱེས་བུ་དཔའ་བོ་དེ་ལ་བླ་མས་རྗེས་
[240a.6]སུ་གནང་བ་བྱིན་ལ་དམ་ཚིག་ཤེས་པས་འཁྲུལ་འཁོར་གྱི་བླ་མའི་ཕྱག་རྒྱའམ། ལྷ་མ་ཡིན་གྱི་ཕྱག་རྒྱ་བཅིངས་པས་དབང་དུ་བྱེད་པར་འགྱུར་རོ། །ལྷ་མ་ཡིན་གྱི་ཆུང་མ་དང་ཁྱིམ་རྣམས་སུ་འཇུག་པར་འགྱུར་རོ། །གཞན་ལེན་གྱིས་བྱས་པའི་འཁྲུལ་འཁོར་ཐམས་ཅད་ལས་ཁྱད་པར་དུ་
[240a.7]འཕགས་པའི་རྫས་རྣམས་དབང་དུ་འགྱུར་རོ། །བཅོམ་ལྡན་འདས་རྡོ་རྗེ་འཛིན་པ་རྡོ་རྗེ་ཁྲོ་བོའི་རྒྱལ་པོ་རྡོ་རྗེས་འོག་གི་དམ་ཚིག་གི་དཀྱིལ་འཁོར་གྱི་ལེའུ་སྟེ་དང་པོའོ།། །།དེ་ནས་གཞན་ཡང་ཕྱག་རྒྱ་དང་སྔགས་སུ་གྱུར་པ་ནི་སོར་མོ་ཕན་ཚུན་ཁུ་ཚུར་དུ་བྱས་ལ་མཐེ་བོ་སྦྲུལ་མགོའི་རྣམ་
[240b]
[240b.1]པ་ལྟར་བྱས་པ་ནི་དེ་བཞིན་གཤེགས་པའི་རིགས་ཀྱི་ཕྱག་རྒྱའོ། །སྔགས་ནི་ཛི་ན་ཛི་ཀ །གཉེན་གྱི་ཕྱོགས་སུ་པདྨའི་རིགས་ཀྱི་སྙིང་པོའི་ཕྱག་རྒྱ་དང་སྔགས་ནི་ཨཱ་རོ་ལིཀ །ལྷོ་ཕྱོགས་སུ་རཏྣ་དྷྲྀཀ །བྱང་ཕྱོགས་སུ་པདྨ་དྷྲྀཀ །རྡོ་རྗེའི་རིགས་ཀྱི་སྙིང་པོའི་ཕྱག་རྒྱ་དང་སྔགས་ནི་བཛྲ་དྷཱཾ་ཀ།
[240b.2]མཐེ་ཆུང་དང་མིང་མེད་སྦྱར་ལ་རྩེ་གཅིག་ཏུ་བྱས་པ་ལ་སྡིགས་མཛུབ་བཞག་པ་ནི་རྡོ་རྗེ་ས་འོག་གི་རྩ་བའི་ཕྱག་རྒྱའོ། །སྔགས་ནི་ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཨོྃ་ཧྲཱིཿ པོ་ཧྲི་བཛྲ་པཱ་ཏཱ་ལ་ཧ་ན་མ་ཐ་བྷཉྫ་པཱ་ཏཱ་ཡ། མཱ་ཅི་རཾ་བཛྲ་ཀྲོ་དྷ་ཧཱུྃ་ཕཊ། རྩ་བའི་
[240b.3]སྔགས་དང་ཕྱག་རྒྱས་ལུས་ཐམས་ཅད་བྱིན་གྱིས་བརླབ་བོ། །ཕྱག་འཚལ་བའི་ཐལ་མོ་ལས་མིང་མེད་ཀྱི་རྩེ་མོ་སྦྱར་ལ་མཐེ་ཆུང་སྦས་ཏེ། གུང་མོ་དང་མཐེ་བོའི་རྩེ་སྦྱར་ལ་གཡོན་པའི་མཛུབ་མོས་ཕྱི་ནས་བཀུག་སྟེ། གཡས་པའི་མཛུབ་མོ་རྡོ་རྗེའི་རྣམ་པ་ལྟར་བསྐུམ་པ་ནི་རྡོ་རྗེ་དགྲ་སྟའི་
[240b.4]ཕྱག་རྒྱའོ། །གཡས་པའི་ལག་པ་དང་གཡོན་པའི་ལག་པ་མཉམ་པར་བཞག་ལ་མཐེ་བོང་མཛུབ་མོ་སྦྱར་ཏེ། གཡས་པའི་མཐེ་བོས་སོར་མོ་གསུམ་གྱི་སེན་མོ་བཀབ་ལ་མཉམ་པར་མཛུབ་མོ་གཡོན་པའི་མཐེ་བོའི་རྩ་བར་སྦྱར་བ་ནི་ཞགས་པའི་ཕྱག་རྒྱའོ། །ལག་པ་གཡོན་པ་ལའོ། །
[240b.5]ཨོྃ་བི་བྷིནྡ་བི་བྷིནྡ་ན་ཧཱུྃ་ཕཊ་སྭཱ་ཧཱ། སྙིང་གར་རོ། །ཨོྃ་བཛྲ་པཱ་ཏཱ་ལ་ཧཱུྃ་ཕཊ། སྤྱི་བོར་རོ། །ཨོྃ་ཧཿབཛྲ་ཧཱུྃ་ཕཊ་སྤྱི་གཙུག་གོ། །ཨོྃ་ཧྲཱིཿབནྡྷ་བནྡྷ་སྭཱ་ཧཱ། གོ་ཆའོ། །ཨོྃ་བཛྲ་བཛྲ་ས་ཧཱ་ཤྲཱི་ཤི་ར་སེ་ཛྭ་ལི་ཏ་ཨ་ན་ལ་ཧ་ན་བྷཉྫ་ཨུཙྩ་ཊ་ཡ་ཧཱུྃ་ཕཊ། མཚམས་བཅིང་བའི་སྔགས་སོ། །འདི་དག་དང་རྩ་
[240b.6]བའི་ཕྱག་རྒྱ་སྦྱར་བར་བྱའོ། །ལག་མཐིལ་མཉམ་པོར་བྱས་ཏེ་མཐེ་བོང་དང་མཐེ་ཆུང་སྦྱར་ལ་སོར་མོ་ལྷག་མ་རྣམས་རྡོ་རྗེའི་མཚན་ཉིད་དུ་བྱས་པ་འདི་ནི་ལས་ཐམས་ཅད་པ་ས་གསུམ་གྱི་ཕྱག་རྒྱའོ། །སྔགས་ནི། ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཧི་རི་
[240b.7]མི་རི་བྷི་རི་རི་ཎི་སྭཱ་ཧཱ། སོ་སོར་སྦྱར་བར་བྱའོ། །སོར་མོ་ཕན་ཚུན་སྦྱར་ལ་ཁུ་ཚུར་དུ་བྱས་ཏེ་གུང་མོ་བརྐྱང་ལ་སྦྱར་ནས་དེའི་ཕྱི་རོལ་ཏུ་མཛུབ་མོ་ཅུང་ཟད་བསྐུམས་ལ་མཐེ་བོང་གཉིས་དབུས་སུ་བཞག་པ་ནི་དབང་ཕྱུག་ཆེན་པོའི་ཕྱག་རྒྱའོ། །སྔགས་ནི། ན་མཿ ས་མནྟ་བུདྡྷཱ་ནཱཾ་རུ་དྲཱ་ཡ་སྭཱ་ཧཱ། དབང་ཕྱུག་
[241a]
[241a.1]ཆེན་པོའི་ཕྱག་རྒྱ་དེ་ཉིད་ལས་མཛུབ་མོ་བརྐྱང་བ་འདི་ནི་ལྷ་མོ་ཆུ་ལོན་གྱི་ཕྱག་རྒྱའོ། །སྔགས་ནི། ན་མཿས་མནྟ་བུདྡྷཱ་ནཱཾ་ཨུ་མ་ཡེ་སྭཱ་ཧཱ། ཐལ་མོ་ཕྱེ་བ་ལས་མཐེ་ཆུང་རྩེ་མོ་སྦྱར་ལ་དེའི་རྒྱབ་ཏུ་སྲིན་ལག་སྦྱར་ནས་དེའི་ཚེ་ཚིགས་གསུམ་པར་གུང་མོ་གཉིས་སྦྱར་ལ་དེའི་ཚིགས་དང་པོར་
[241a.2]མཛུབ་མོ་གཉིས་སྦྱར་བ་ནི་ལྷ་མ་ཡིན་ཐམས་ཅད་དབང་བསྐུར་བའི་ཕྱག་རྒྱའོ། །གཉིས་ཀ་ཡང་རྡོ་རྗེ་མཚན་ཉིད་དང་གཅིག་ཏུ་སྦྱར་བར་བྱའོ། །ལྷ་མ་ཡིན་ཐམས་ཅད་ཀྱི་འཁྲུལ་འཁོར་འཇོམས་ཤིང་འབྱེད་པའི་ཕྱག་རྒྱ་ནི་འདིར་སོར་མོ་རྣམས་རྣམ་པར་བཟློག་ལ་རུས་སྦལ་གྱི་རྣམ་པར་བྱ་བ་ནི་རུས་
[241a.3]སྦལ་གྱི་ཕྱག་རྒྱའོ། །སྤྱི་བོར་བཞག་པ་ནི་ལྷ་མ་ཡིན་ཐམས་ཅད་དབང་བསྐུར་བའི་ཕྱག་རྒྱའོ། །ལག་པ་གཡོན་པ་འོག་ཏུ་བཞག་ལ་དེའི་སྟེང་དུ་ལག་པ་གཡས་པ་སྦྱར་ལ་མཐེ་བོང་སོ་སོར་བྱ་བ་འདི་ནི་རུས་སྦལ་དབང་བསྐུར་བའི་ཕྱག་རྒྱའོ། །ལག་པ་གཡོན་པ་རྡོ་རྗེའི་ཚུལ་དུ་བཞག་པ་ལག་པ་
[241a.4]གཡས་པ་རྡོ་རྗེ་ཐུར་དུ་བཞག་ལ་ཐད་ཀར་སྦྱར་བར་བྱས་པ་འདི་ནི་རུས་སྦལ་གྱི་ཕྱག་རྒྱ་གཞན་ནོ། །བླ་འོག་གི་ལག་པ་རྣམ་པར་བཟློག་ལ་སྙིང་གར་སོར་མོ་གྱེན་དུ་བྱས་ལ་མཐེ་བོང་མཉམ་པར་གཤིབས་པ་ནི་རུས་སྦལ་གྱི་ཕྱག་རྒྱའོ། །རྡོ་རྗེས་འོག་གི་མཛུབ་མོ་སྟེང་དུ་མཉམ་དུ་གཞིབས་པ་
[241a.5]ནི་རྡོ་རྗེ་ས་འོག་གི་ཕྱག་རྒྱའོ། །ཁུ་ཚུར་བྱས་པའི་མཛུབ་མོ་བརྐྱང་ལ་གུང་མོ་དང་སྲིན་ལག་གི་སྟེང་དུ་མཐེ་བོང་སྦྱར་བ་ནི་དབྱུག་གུའི་ཕྱག་རྒྱའོ། །དེ་ཉིད་ལས་མཐེ་བོང་མཛུབ་མོའི་རྩ་བར་སྦྱར་བ་ནི་ཐོ་བའི་ཕྱག་རྒྱའོ། །ཁུ་ཚུར་དུ་བྱས་ལ་གུང་མོ་དང་མཐེ་བོང་མཉམ་པོར་སྦྱར་བ་ནི་བྱ་རོག་གི་མཆུའི་
[241a.6]ཕྱག་རྒྱའོ། །ལག་པ་གཡོན་པ་རྡོ་རྗེའི་ཚུལ་དུ་བྱས་ལ་སྙིང་གའི་ཕྱོགས་སུ་སྦྱར་ལ་ལག་པ་གཡས་པ་རྡོ་རྗེ་སྟེང་དུ་ཕྱར་ནས་རྐང་པ་བརྐྱང་བསྐུམ་དུ་གནས་པ་ནི་རྡོ་རྗེ་སྨོད་པའི་ཕྱག་རྒྱའོ། །ལག་པ་གཡོན་པ་རྡོ་རྗེ་རྩེ་གཅིག་པ་སྙིང་གའི་ཕྱོགས་སུ་བཞག་ལ། ལག་པ་གཡས་པའི་སོར་
[241a.7]མོ་གསུམ་གྱིས་རྒྱས་བཏབ་ནས་བརྐྱང་བསྐུམ་དུ་གནས་པ་འདི་ནི་རྡོ་རྗེ་གཞན་ལ་སྨོད་པའི་ཕྱག་རྒྱའོ། །སྔགས་ནི་ཨོྃ་བི་བྷིནྡ་བི་བྷིནྡ་ཧཱུཾ་ཕཊ། འཕགས་པ་རྡོ་རྗེ་ས་འོག་གི་རྒྱུད་ཅི་སྙེད་པ་ལས་སྔགས་དང་ཕྱག་རྒྱའི་ལེའུ་སྟེ་གཉིས་པའོ།། །།གང་གི་ཚེ་སྐྱེས་བུ་དཔའ་བོ་དཔལ་
[241b]
[241b.1]གྱི་སྒོར་འཇུག་པར་འདོད་པར་གྱུར་ན། དེས་རྡོ་རྗེ་ཁྲོ་བོའི་བསྙེན་པ་སྔོན་དུ་བྱས་ལ་ཕྱིས་འཇུག་པར་བྱའོ། །དེ་ལ་སྔོན་དུ་བསྙེན་པ་ནི་འབུམ་ཕྲག་བརྒྱད་སློང་མོ་ཟ་ཞིང་སྨྲ་བ་བཅད་ལ། སེམས་ཅན་ཐམས་ཅད་ལ་བྱམས་པའི་སེམས་དང་དེ་བཞིན་གཤེགས་པ་མཆོད་པ་ལ་དགའ་བས་རྟེན་ཅིང་འབྲེལ་
[241b.2]པར་འབྱུང་བའི་སྙིང་པོའི་མཆོད་རྟེན་བྱས་ལ། དེའི་མདུན་དུ་རི་བོའམ་ཆུ་བོ་འདུས་པའམ། ཤིང་གཅིག་པའམ། བ་ལང་གི་ལྷས་སམ། བས་མཐའ་འམ། མཆོད་རྟེན་གང་ཡང་རུང་བའི་གནས་སུ་བྱང་ཆུབ་ཀྱི་སེམས་རྗེས་སུ་དྲན་པས་དེ་བཞིན་གཤེགས་པ་ཐམས་ཅད་ལ་གསོལ་བ་བཏབ་
[241b.3]ནས་སྡིག་པ་བཤགས་ཏེ། བླ་ན་མེད་པར་བསྔོས་ལ་དམ་པའི་ཆོས་བཏོན་ཏེ་རྗེས་སུ་དྲན་པར་བྱས་ལ། མཆོད་རྟེན་གྱི་ལས་ལ་རྗེས་སུ་གནས་ནས་ལུས་དང་སྲོག་ལ་དགའ་བ་དོར་ཏེ། དུས་གསུམ་དུ་ཕྱག་རྒྱ་དང་། དབང་བསྐུར་ཞིང་དུས་གསུམ་དུ་ཁྲུས་བྱས་ལ། དེ་ལྟ་བུའི་ཚུལ་གྱིས་
[241b.4]བསྙེན་པ་བྱའོ། །གང་དག་རྨི་ལམ་མམ། མངོན་སུམ་མཚན་མ་མཐོང་ན་རེ་ཤིག་མི་འཇུག་སྟེ། དེ་ཡང་རྨི་ལམ་ནི་གླང་པོ་ཆེ་ཆེན་པོས་ཟིལ་གྱིས་མནན་པའམ། གཟིར་བའམ། བྲོས་པ་འམ། འགྱེལ་བའམ། གང་དག་ཤི་བ་དེ་ལྟ་བུ་མཐོང་ན་དེ་ནས་འཇུག་པར་བྱའོ། །ཡང་ན་མངོན་
[241b.5]སུམ་སྟེ་སྒོ་འཕར་གྱི་མཚམས་བཅོམ་པའམ། རྡོ་ཆེན་པོ་ལྟུང་བའམ། ཁྲོས་ནས་གཟའ་ཆེན་པོ་འགུགས་པའམ། གདུག་པ་རྣམས་དང་། གཏུམ་པོ་དང་། འཇིགས་བྱེད་དང་། ཀླུ་དང་། གླང་པོ་ཆེ་ཆེན་པོ་དང་། སེང་གེ་དང་། སྟག་དང་། མ་ཧེ་དང་། དགྲའི་དབུས་སུ་ཕྱིན་ཡང་
[241b.6]བལྟ་དཀའ་བར་འགྱུར་བ་དང་། དེ་དག་ཐམས་ཅད་བྱམས་པའི་སེམས་སུ་གྱུར་ན་དེ་ནས་འཇུག་པར་བྱའོ། །ལྷ་ཐམས་ཅད་མངག་གཞུག་ཏུ་འགྱུར་རོ། །འདི་ནི་ཁྲོ་བོའི་རྒྱལ་པོ་རྡོ་རྗེ་ས་འོག་གི་སྔོན་དུ་བསྙེན་པའི་ཆོ་གའི་ལེའུ་སྟེ་གསུམ་པའོ།། །།བུ་གའི་མཚན་ཉིད་ཤེས་བྱ་བ། །
[241b.7]ཆུ་འབབ་གང་དག་རྩེ་མོ་མེད། །ས་ཡི་སྒྲ་ནི་སྒྲོགས་པ་དང་། །ལྟོས་འཕྱེའི་གནས་ཁང་ཇི་ལྟ་བར། །རྡོ་རྗེ་ས་འོག་མཚན་ཉིད་ནི། །མཁས་པ་ཡིས་ནི་མཚོན་པར་བྱ། །རྣམ་པ་གང་གི་ཚུལ་གྱིས་ནི། །བུ་ག་རྣམས་སུ་བརྗོད་པ་ཡི། །འཇུག་པ་ན་ནི་དོག་གྱུར་ལ། །བུ་ག་དེར་
[242a]
[242a.1]ནི་ཕྱིན་པ་ན། །ཀུན་ནས་ས་གཞི་མཉམ་པ་ནི། །དཔལ་གྱི་སྒོར་ནི་རྣམ་པར་བསྟན། །གླ་རྩི་མཆོག་གི་དྲི་ལྡན་ཞིང་། །འཁྲིལ་ཤིང་ལྕུག་མས་ཁྱབ་པ་དང་། །དྲི་སྣུམ་ལྡན་པའི་ཁ་དོག་ཅན། །དཔལ་གྱི་སྒོར་ནི་དེ་བཤད་དོ། །དྲི་དང་ལྡན་ཞིང་ངོས་བརླན་པ། །དྲོ་བ་ཡིས་
[242a.2]ནི་འཁྲུགས་འགྱུར་བ། །ཞུགས་པ་ཙམ་གྱིས་ཡང་དང་ཡང་། །འཁྲུག་པ་ཉིད་དུ་འགྱུར་བ་ནི། །དཔལ་གྱི་སྒོར་ནི་དེ་ཤེས་བྱ། །དེ་ན་དངུལ་ཆུ་ཡོད་པར་བསྟན། །བུ་ག་ཡི་ནི་སྒོར་ཞུགས་པས། །དེ་ཡི་སེམས་ནི་འདོད་ལྡན་འགྱུར། །ཁྲོ་བོའི་སེམས་སུ་གྱུར་པ་ན། །བུ་གར་མཛེས་མ་གནས་
[242a.3]བ་ཡིན། །འཇིགས་པ་མེད་ཅིང་ང་རྒྱལ་དང་། །རློམ་པའི་སེམས་དང་ལྡན་པ་ཡིས། །དེར་ནི་ཞུགས་པས་ཚིམ་འགྱུར་ན། །བུ་གར་དཀར་རྫས་ལྡན་པས་ཁྱབ། །བུ་ག་དག་ནི་གང་དག་ཏུ། །ཚུལ་མེད་ང་རྒྱལ་ཅན་ཁྲོ་བ། །བརྩེ་མེད་སེར་སྣ་དང་ལྡན་ཞིང་། །ཕན་ཚུན་དུ་ནི་སྨོད་བྱེད་པ། །
[242a.4]ཡང་ན་བུ་གའི་སྒོ་ན་ནི། །སྲིན་བུ་རྣམས་ནི་རྟེན་གྱུར་པ། །དེར་ནི་ལྟོས་འཕྱེ་ཤེས་བྱ་སྟེ། །བུ་ག་དེར་ནི་རྙེད་དཀའོ། །གང་དག་དཀར་པོའི་བྱ་བ་ནི། །བུག་སྒོར་ཡང་དག་གནས་མཐོང་ན། །དེ་ན་བུད་མེད་སྟོང་ཕྲག་གནས། །གསེར་ནི་རྣམ་པ་དུ་མ་གནས། །ནོར་བུ་མུ་ཏིག་བྱི་རུ་དང་། །
[242a.5]རིན་ཆེན་རྣམ་པ་སྣ་ཚོགས་དང་། །བཅུད་ལེན་དུ་མའི་རྫས་རྣམས་ནི། །བུ་ག་མཆོག་དེར་གནས་པ་ཡིན། །བུ་ག་གང་གི་སྒོ་ལ་ནི། །རྐང་གདུབ་སྒྲ་ནི་གྲག་གྱུར་ན། །བུ་ག་དེ་ནི་རིན་ཆེན་གང་། །བུད་མེད་སྟོང་ཕྲག་དེ་ན་གནས། །བུ་ག་གང་གི་སྒོ་ན་ནི། །ཚད་བྱེའུ་གར་བྱེད་གནས་གྱུར་
[242a.6]ན། །བུ་ག་དེ་ནི་འབྲས་མེད་ཤེས། །དེར་ནི་བློ་ལྡན་འཇུག་མི་བྱ། །གང་གི་ནང་ན་རྐང་གཉིས་ནི། །ཡང་དག་རྟེན་པར་མཐོང་གྱུར་ན། །དེར་ནི་རབ་ཏུ་སྤྲོ་བ་ཡིས། །མཁས་བ་ཡིས་ནི་འཇུག་པར་བྱ། །མི་གང་འཐུངས་པས་འཆི་མེད་པའི། །མཆོག་གི་བཅུད་ལེན་དེ་ན་གནས། །གང་
[242a.7]དག་བུ་གའི་སྒོ་ལ་ནི། །གླང་པོ་ཡང་དག་རྟེན་མཐོང་ནས། །མཐོང་ནས་མ་མཐོང་གྱུར་ན་ནི། །བུ་ག་དེས་ནི་ལས་ཀུན་བྱེད། །གང་དག་བུ་ག་དེར་འཇུག་པའི། །ལྟོས་འཕྱེའི་དབང་ཕྱུག་རྣམ་མཐོང་ན། །དཔའ་བོས་དེར་ནི་འཇུག་མི་བྱ། །དེ་མ་ཐག་ཏུ་སྲོག་འཕྲོག་བྱེད། །བུ་གའི་དྲུང་
[242b]
[242b.1]ན་འཇིགས་བྱེད་པའི། །ཅེ་སྤྱང་མོ་ཡི་སྒྲ་གྲག་ན། །དེར་ནི་བག་མེད་མི་བྱ་སྟེ། །འཁོར་དང་བཅས་པ་སྐྲག་པར་འགྱུར། །གང་ཁྲུང་ཁྲུང་སྒྲ་སྒྲོགས་པ། །བུ་གའི་ནང་ན་གནས་གྱུར་ན། །བུ་ག་དེ་ནི་ཀུན་གྱིས་གང་། །འདོད་པ་རྣམས་ཀྱིས་རྣམ་པར་བརྒྱན། །གང་དག་བུ་གའི་སྒོར་
[242b.2]རྟེན་པའི། །ཉ་ནི་ཡང་དག་མཐོང་གྱུར་ན། །དེར་ནི་བརྩོན་པས་འཇུག་པར་བྱ། །བུད་མེད་སྟོང་གི་བདག་པོར་འགྱུར། །བུད་མེད་གཞོན་ནུ་བུམ་པའི་ལག །བུ་གའི་སྒོར་ནི་ཡང་དག་མཐོང་། །གདོན་མི་ཟ་བར་བུ་གའི་ལས། །དེར་ནི་གྲུབ་པར་ཤེས་པར་བྱ། །བུ་གའི་ལས་ལ་འཇུག་
[242b.3]པ་ན། སྒྲ་སྐད་ཆེན་པོ་བྱུང་གྱུར་ན། །བུ་ག་དེ་ནི་མཐའ་མེད་ཤེས། །དེར་ནི་གྲུབ་པར་རྗེས་སུ་བསྟན། །བུ་ག་ཡི་ནི་སྒོ་རུ་ཡང་། །བྱི་བ་ཀ་ཀ་རུ་དཀར་པོ། །གང་དག་ལྷན་ཅིག་གནས་མཐོང་ན། །བུ་ག་དེ་ནི་ལས་ཀུན་བྱེད། །བུ་གའི་སྒོ་རུ་ཁྱད་པར་དུ། །དེར་ནི་རས་ཀྱི་དྲི་བྱུང་ན། །
[242b.4]བུ་མོ་རྣམས་ནི་སྟོང་ཕྲག་དག །དགུ་དང་བདུན་བརྒྱ་རྣམས་དང་ནི། །བཅུད་ཀྱིས་ལེན་དང་གསེར་དང་ནི། །རིན་ཆེན་རྣམ་པ་སྣ་ཚོགས་གནས། །གང་དུ་བཞུགས་པའི་འབྱུང་འགྱུར་བ། །ཀ་ར་བཱི་རའི་མེ་ཏོག་རྒྱས། །དེ་ན་དངུལ་ཆུ་གནས་པ་ན། །མཁས་པ་ཡིས་ནི་བླང་བར་བྱ། །
[242b.5]བུ་ག་གང་ན་སྒྲེ་མོ་ནི། །གནས་པར་མཐོང་ན་བུ་ག་དེ། །འཁྲུལ་འཁོར་མེད་པར་ཤེས་བྱས་ལ། །དེར་ནི་བརྟག་དཔྱད་མི་བྱའོ། །བུད་མེད་དག་ནི་ཆིག་སྟོང་དང་། །བརྒྱ་ཕྲག་དག་ནི་བཅུ་གཉིས་ནི། །པདྨའི་སྙིང་པོ་ལྟར་འཇམ་ཞིང་། །རྟག་ཏུ་རོལ་པས་སྤྱོད་པར་བྱེད། །ཐམས་
[242b.6]ཅད་ཀྱང་ནི་ཚུལ་གཅིག་ཅིང་། །ཀུན་གྱིས་མཐོང་ན་དགའ་བའོ། །དེ་ལ་རིན་ཆེན་དུ་མ་དང་། །གོས་དག་དང་ནི་རྒྱན་དག་དང་། །བཅུད་ཀྱིས་ལེན་གྱི་གཙོ་བོ་དང་། །རྣམ་པ་སྣ་ཚོགས་མཛེས་པའོ། །དེ་ནས་ལྡོང་རོས་དག་དང་ནི། །མིག་སྨན་དང་ནི་དངུལ་ཆུ་དང་། །མཛེས་པའི་མཚོན་
[242b.7]ཆ་སྣ་ཚོགས་རྣམས། །བུ་གའི་གྲོང་གི་མཆོག་ནའོ། །བུ་ག་དེ་ཡི་ནང་འགྲམ་ན། །དུ་བ་འཐུལ་བ་མཐོང་གྱུར་ན། །གསེར་ནི་རྣམ་པ་མང་པོ་དང་། །དེར་ནི་དངུལ་ཆུར་ཤེས་པར་བྱ། །བུ་ག་དེ་ཡི་ལོགས་ལ་ནི། །ཚངས་པ་ཁ་དོག་སྣ་ཚོགས་པའམ། །རང་བཞིན་དཀར་པོ་རྟེན་གྱུར་ན། །
[243a]
[243a.1]བུ་ག་དེ་ཡང་ལས་ཀུན་བྱེད། །དབུས་ནས་མཆི་མ་འཛག་པ་ཡི། །བྱ་རོག་འཐོན་པ་གང་ཡིན་པ། །དེ་ནི་བཟའ་བ་སྣ་ཚོགས་པའི། །བུ་ག་རུ་ནི་རྣམ་པར་བསྟན། །གང་ན་མ་ཧེ་མཐོང་བ་ན། །ཁྱད་པར་དུ་ནི་སྤྲིན་གྱི་མདོག །བུ་ག་དེར་ནི་འབད་པ་ཡིས། །མཁས་
[243a.2]པ་ཡིས་ནི་འཇུག་པར་བྱ། །མ་མྱོས་པ་དང་ལྷན་ཅིག་ཏུ། །ལག་ན་རལ་གྲིས་རྒྱུན་དུ་ནི། །བུ་ག་དེར་ནི་དོར་བར་བྱ། །ཐམས་ཅད་དུ་ནི་བྱང་གི་ཆར། །ཟབ་མོ་སྤྲིན་གྱི་མདོག་འདྲ་བའི། །དངུལ་ཆུ་དེར་ནི་ཤེས་པར་བྱ། །གང་ན་མེ་ཏོག་དྲི་ཡོད་ཅིང་། །ཁྱད་པར་དུ་ནི་སྤང་སྤོས་དྲི། །
[243a.3]བུ་ག་དེ་ཡི་ནང་ན་ནི། །བུད་མེད་གནས་པར་རྣམ་པར་བསྟན། །འཇུག་པ་པོས་ནི་ཁྱད་པར་དུ། །དེར་ནི་ཐེ་ཚོམ་མི་བྱའོ། །དེ་ནས་ར་བ་རྣམ་ལྔ་དང་། །རྒྱལ་པོའི་སྒོ་དང་རྟ་བབས་དང་། །གསེར་གྱི་རང་བཞིན་ཀ་བ་ནི། །བུད་མེད་རིན་ཆེན་རྣམས་ཀྱིས་སྤྲས། །བཅུད་ལེན་
[243a.4]རྣམས་དང་རིན་ཆེན་རྣམས། །གདོན་མི་ཟ་བར་དེ་ན་གནས། །བུ་གའི་སྒོ་རུ་ཁྱད་པར་དུ། །གང་ན་པདྨའི་དྲི་ཡོད་པ། །གཞན་ལེན་བུ་གར་དེར་ཤེས་བྱ། །འདོད་པ་ཀུན་གྱིས་རྣམ་པར་བརྒྱན། །བརྟུལ་ཞུགས་ཅན་གྱིས་དེར་འཇུག་གོ། །བརྟུལ་ཞུགས་མེད་པས་ནམ་ཡང་མིན། །
[243a.5]དེ་ན་རྣམ་པ་དུ་མ་གནས། །གང་འདོད་དེ་ནི་བརྟག་པར་བྱ། །བུ་གའི་སྒོ་རུ་ཁྱད་པར་དུ། །གང་ན་སྦྲང་རྩིའི་དྲི་ཡོད་ན། །བུ་གའི་ལོགས་ནི་ཐམས་ཅད་ལ། །དེ་ན་བུང་བ་ཡོད་པ་སྟེ། །དེ་ལ་ཐེ་ཚོམ་མི་བྱའོ། །དེ་ན་གནས་པའི་བུང་བ་སོགས། །རིག་པ་འཛིན་པ་ཁྱད་པར་དུ། །
[243a.6]སྔགས་གྲུབ་པ་ལ་རྩེད་མི་འགྱུར། །བུ་གའི་སྒོ་ནི་ཐམས་ཅད་དུ། །གང་ནས་ཡི་དྲི་ཡོད་པ། །ས་ལའི་ན་ཆེན་ཇི་སྙེད་པ། །རྒྱ་མཚོ་ཡང་ནི་ཁྱད་པར་དུའོ། །ལྷ་མ་ཡིན་རྣམས་ཀུན་གྱི་དང་། །མི་ཡི་གཙོ་བོ་རྣམས་ཀྱི་དང་། །གནོད་སྦྱིན་དག་ནི་རྣམས་ཀྱི་ཡང་། །བུ་གའི་མཆོག་
[243a.7]དེར་ཐམས་ཅད་གནས། །རིག་པ་འཛིན་པས་དེར་ཞུགས་པས། །འདོད་པ་ཐམས་ཅད་ཐོབ་པར་འགྱུར། །བུ་གའི་ནང་ན་ལུག་གི་དྲི། །གང་དག་ཡོད་ན་བུ་ག་དེ། །འཁྲུལ་འཁོར་མེད་པར་ཤེས་པར་བྱ། །འདོད་པ་ཀུན་གྱིས་རྣམ་པར་བརྒྱན། །ཆུ་སྐྱར་དང་ནི་ཆུ་སྐྱར་མོ། །
[243b]
[243b.1]མཉམ་དུ་སྤྱོད་ཅིང་ལྷན་ཅིག་ཏུ། །བུ་གའི་ནང་ན་གནས་ན་ནི། །བུ་ག་དེ་ཡི་འཁྲུལ་འཁོར་མེད། །དེ་ན་དངུལ་ཆུ་བཅུ་གཅིག་ཡོད། །དེ་ནི་བུ་གའི་དམ་པའོ། །བུ་ག་དག་ནི་བརྐོས་པ་ན། །གང་དུ་ལུགས་ཀོང་མཐོང་གྱུར་ན། །བུ་ག་དེ་ནི་རིན་ཆེན་གང་། །མཁས་པ་ཡིས་ནི་འཇུག་པར་
[243b.2]བྱ། །ཞུགས་པ་ཙམ་ན་མཐོང་འགྱུར་བ། །དཀྱུས་སུ་དཔག་ཚད་ཕྱེད་པ་ཡི། །དེ་ན་ཐང་ནི་ལེགས་པར་ཡོད། །འཛམ་བུ་ཆུ་བོ་འདྲ་བའི་འོད། །དེར་ནི་མི་ཡིས་འབྲས་ཐོབ་སྟེ། །ལོ་ནི་ཁྲི་ཕྲག་བརྒྱར་འཚོའོ། །གང་ན་མི་མོ་སྒྲོན་མའི་ལག །བུ་གའི་ནང་ན་གནས་པ་ན། །འདི་ནི་དེ་
[243b.3]ཡི་བུ་གར་ཤེས། །གདོན་མི་ཟ་བར་དངུལ་ཆུས་གང་། །བུ་གའི་སྒོ་རུ་ཁྱད་པར་དུ། །གང་ན་ཤ་ཡི་དྲི་ཡོད་པ། །སྲིན་པོ་རྣམས་ཀྱི་བུ་གར་ཤེས། །བློ་དང་ལྡན་པས་དེར་མི་འཇུག །བུ་གའི་དྲུང་ན་གར་བྱེད་པའི། །རྨ་བྱ་མཐོང་ན་བུ་ག་དེ། །འཁྲུལ་འཁོར་མེད་པར་ཤེས་པར་བྱ། །
[243b.4]འདོད་པ་ཀུན་གྱིས་རྣམ་པར་བརྒྱན། །བུ་གའི་སྒོ་རུ་ཁྱད་པར་དུ། །གང་ན་ཁྲག་ནི་མཐོང་བ་ན། །གཅིག་པུ་ཉིད་དུ་དེར་འཇུག་སྟེ། །རང་གི་ཁྱིམ་བཞིན་འཇིགས་པ་མེད། །གང་ན་ཉ་ཡི་དྲི་ཡོད་ཅིང་། །ཁྱད་པར་དུ་ཡང་ཞག་དྲི་ཡོད། །དེ་དང་དེར་ནི་བརྩོན་པ་ཡིས། །མཁས་པ་ཡིས་ནི་
[243b.5]འཇུག་པར་བྱ། །ཞུགས་པས་ཆུ་རྒྱུན་མཐོང་གྱུར་ན། །འདོད་པ་ཀུན་གྱི་འབྲས་བུ་སྟེར། །དེ་ཡི་འགྲམ་དུ་བཟང་ལྡན་པའི། །ཁང་པ་རབ་ཏུ་སྦྱངས་གྱུར་པ། །ལྷ་ཁང་དང་ནི་ཤིང་ཁང་ལ། །བ་དན་རྣམས་ཀྱིས་མངོན་པར་སྤྲས། །དེ་ན་རིན་ཆེན་བཟང་པོ་དང་། །དགའ་མ་འདྲ་བའི་བུད་
[243b.6]མེད་དང་། །དེ་ན་དངུལ་ཆུ་མང་ཡོད་པར། །ཐམས་ཅད་དུ་ནི་ཐེ་ཚོམ་མེད། །བུ་ག་གང་དག་བརྐོས་པ་ན། །ཁྲག་གི་ཆར་པ་བབ་གྱུར་ན། །དེར་ནི་འཇུག་པར་མི་བྱ་སྟེ། །དེ་མ་ཐག་ཏུ་སྲོག་འཕྲོག་བྱེད། །བུ་ག་བརྟགས་ཤིང་དཔྱད་པ་ན། །གང་ན་མུན་པ་ཡོད་གྱུར་ན། །དེར་ནི་འཇིགས་
[243b.7]པ་མེད་པར་འཇུག །བུ་ག་དེ་ནི་རང་ཁྱིམ་མཚུངས། །བུ་གའི་སྒོ་རུ་ཁྱད་པར་དུ། །གང་ན་རས་ཀྱི་དྲི་ཡོད་པ། །དེ་ན་རིན་ཆེན་དུ་མ་དང་། །དངུལ་ཆུ་ལྡོང་རོས་དེ་བཞིན་དུ། །མིག་སྨན་བཟང་པོ་རྣམས་དང་ནི། །རིན་ཆེན་རྣམས་ཀྱི་རྒྱན་དག་ནི། །དུ་མ་རྣམ་པ་སྣ་ཚོགས་དང་། །གསེར་
[244a]
[244a.1]ནི་རྣམ་པ་དུ་མ་ཡོད། །བུ་གའི་ནང་ནི་གང་དག་ན། །སྒྲོན་མ་ཡི་ནི་དྲི་ཡོད་པ། །དེ་རུ་ཡང་ནི་འཇུག་པར་བྱ། །འདོད་པ་ཐམས་ཅད་ཐོབ་པར་འགྱུར། །བུ་ག་ཡི་ནི་འགྲམ་ལོགས་ན། །གང་ན་གདུག་པ་གནས་གྱུར་ན། །དེ་ནི་ཤ་ཟའི་གནས་ཡིན་ཞིང་། །འདབ་བཟངས་
[244a.2]གནས་པར་གདོན་མི་ཟ། །གང་ན་ཧ་ཧའི་སྒྲ་སྒྲོགས་པ། །དབང་ལྡན་གྱི་ནི་ཕྱོགས་ལ་བརྟེན། །བུ་ག་དེ་ནི་འཇིགས་ཤེས་བྱ། །དེ་བས་མྱུར་བར་འབྲོས་པར་བྱ། །གང་ན་སྒྲ་དག་གིས་གང་བར། །ཤར་གྱི་ཕྱོགས་ལ་ཡང་དག་བརྟེན། །དེར་ནི་འབད་པར་བྱས་ན་ནི། །བུ་ག་དེ་
[244a.3]ཡང་ལས་ཀུན་བྱེད། །བུ་ག་དེ་ཡི་ཐོན་འཁོར་དུ། །གང་ན་རྡོ་རྗེའི་ཆར་འབབ་ན། །དེར་ནི་དངུལ་ཆུར་ཤེས་བྱ་སྟེ། །སེམས་ཅན་ཐམས་ཅད་གྲུབ་པར་བྱེད། །བུ་ག་དེ་ཡི་ཐོན་འཁོར་དུ། །མེ་ཏོག་དྲི་ལྡན་བུ་ག་དེ། །འཁྲུལ་འཁོར་མེད་པར་ཤེས་པར་བྱ། །འདོད་པ་ཐམས་ཅད་
[244a.4]སྒྲུབ་པར་བྱེད། །བུ་ག་དེ་ཡི་ནང་ན་ནི། །གང་ན་རྒྱལ་བའི་སྒྲ་ཡོད་པ། །བུ་ག་འཁྲུལ་འཁོར་མེད་ཤེས་བྱ། །དེར་ནི་མཁས་པས་འཇུག་པར་བྱ། །བུ་ག་ཡི་ནི་ཐོན་འཁོར་དུ། །གང་ན་ཁྱུ་མཆོག་མཐོང་བ་ན། །དེར་ཡང་དཔའ་བོས་འཇུག་པར་བྱ། །བུ་ག་དེ་ཡི་རིན་ཆེན་གང་། །གང་
[244a.5]ན་སྐྱེས་བུ་གཅེར་བུ་ནི། །ནག་པོ་ཤ་ཁྱིམ་ཆེན་པོ་དག །མཐོང་ནས་ཡང་ནི་མ་མཐོང་ན། །བུ་ག་དེ་ཡང་ལས་ཀུན་བྱེད། །གང་ན་དགེ་སྦྱོང་གཅེར་བུ་དང་། །སྤྱི་ཅེར་དང་ནི་སྣ་རིང་པོའམ། །གང་དག་ཏུ་ནི་ཁྱི་མཐོང་ན། །དེར་ནི་གྲུབ་པར་བསྟན་པའོ། །བུ་ག་གང་གི་ཐོན་འཁོར་དུ། །
[244a.6]རྔ་མོ་ཡི་ནི་དྲི་ཡོད་པ། །བུ་ག་དེ་ཡི་ལམ་གྱི་རྒྱུད། །དཔག་ཚད་བརྒྱ་རུ་ཤེས་པར་བྱ། །གང་ན་རྩེ་གསུམ་མཚན་ཉིད་ནི། །ཐམས་ཅད་དུ་ནི་མཐོང་བ་ན། །མི་རྣམས་ཀྱིས་ནི་ཁྱད་པར་དུ། །བུ་ག་དེར་འཇུག་ནུས་མ་ཡིན། །གང་དུ་མེ་ཏོག་དྲིས་བརྒྱན་པའི། །བྲམ་ཟེ་མཐོང་ན་བུ་ག་དེ། །
[244a.7]འཁྲུལ་འཁོར་མེད་པར་ཤེས་བྱ་སྟེ། །འདོད་པ་ཀུན་གྱི་འབྲས་བུ་འགྲུབ། །བུ་གའི་སྒོ་རུ་ཡང་དག་བརྟེན། །གང་ན་དཀར་པོའི་སྦྲུལ་ཡོད་ན། །དེར་ཡང་བརྩོན་པར་བྱས་ནས་སུ། །མཁས་པ་ཡིས་ནི་འཇུག་པར་བྱ། །བུ་གའི་སྒོ་ཡི་ཐོན་འཁོར་ནི། །གང་དུ་དོམ་ནི་མཐོང་བ་ན། །
[244b]
[244b.1]བུ་ག་འཁྲུལ་འཁོར་མེད་ཤེས་བྱ། །འདོད་པ་ཀུན་གྱི་དོན་གྲུབ་བྱེད། །བུ་གའི་ལས་ནི་བྱེད་པ་ན། །གང་དུ་ཕག་ནི་མཐོང་གྱུར་ན། །བུ་ག་འཁྲུལ་འཁོར་མེད་ཤེས་བྱ། །གདོན་མི་ཟ་བར་རིན་ཆེན་གང་། །བུ་གའི་སྒོ་ཡི་ཐོན་འཁོར་ན། །གང་ན་ཆུ་ཡི་དྲི་ཡོད་པ། །
[244b.2]དེར་ནི་དངུལ་ཆུར་ཤེས་བྱ་སྟེ། །སེམས་ཅན་ཀུན་ལ་ཕན་པར་བྱེད། །བུ་ག་དེ་ཡི་ཐོན་འཁོར་ན། །གང་ལ་བདུག་པའི་དྲི་ཡོད་པ། །བུ་ག་འཁྲུལ་འཁོར་མེད་ཤེས་བྱ། །གདོན་མི་ཟ་བར་རིན་ཆེན་གང་། །བུ་གའི་སྒོ་ལ་གནས་པ་ཡི། །གང་ན་བུར་ཆང་དྲི་ཡོད་ན། །བུད་
[244b.3]མེད་རིན་ཆེན་གཟུགས་མཛེས་དང་། །བཟའ་དང་བཏུང་བར་ཤེས་པར་བྱ། །བུ་ག་ཡི་ནི་ཐོན་འཁོར་ན། །གང་ན་ར་ཡི་དྲི་ཡོད་པ། །དེར་ཡང་དཔའ་བོས་འཇུག་བྱ་སྟེ། །འགའ་ཞིག་དང་ནི་འཇུག་མ་ཡིན། །མ་མྱོས་པར་ནི་ཞུགས་ནས་སུ། །དེར་ནི་ཇི་ལྟར་འདོད་པར་བསྡད། །
[244b.4]དད་ལྡན་གཙང་ཞིང་མཁས་པ་དང་། །བྱ་བ་བྱས་པས་ཁྱད་པར་དུ། །དཀོན་མཆོག་གསུམ་ལ་ཕྱག་བྱའོ། །དེ་བཞིན་རིག་པའི་བདག་པོ་དང་། །རིག་པའི་རྒྱལ་པོ་ལྷ་མོ་དང་། །རིག་པའི་ཚོགས་ལའང་ཁྱད་པར་དུའོ། །ཨོྃ་བ་ར་བཛྲ་ཧཱུྃ་ཕཊ། འཕགས་པ་རྡོ་རྗེ་ས་འོག་གི་
[244b.5]སྙིང་པོའོ། །ལས་ཐམས་ཅད་པའི་ཉེ་བའི་དབང་པོའང་དེ་ཉིད་དོ། །ཨོཾ་ཧྲཱིཿཧཱུྃ་ཕཊ། ཨོཾ་བི་བྷིནྡ་བི་བྷིནྡ་ཧཱུྃ་ཕཊ། འདིས་སྒོ་དང་འཁྲུལ་འཁོར་གྱི་ཕྱོགས་སམ། མཆོད་པའི་དུས་སུ་བསྲུང་བར་བྱའོ། །འདི་ནི་རྡོ་རྗེ་ས་འོག་གི་རྒྱུད་ལས་བུ་གའི་མཚན་ཉིད་མཚོན་པའི་ལེའུ་སྟེ་
[244b.6]བཞི་པའོ།། །།སྔགས་པས་དཔལ་གྱི་སྒོར་འཇུག་པར་འདོད་ན་དེས་བརྗོད་པ་དང་སྦྱང་བ་བྱས་ལ་འཇུག་པར་བྱའོ། །དེ་ལ་བརྗོད་པ་ནི་གང་། སྦྱང་བ་ནི་གང་ཞེ་ན། དེ་ལ་ཐོག་མར་ས་རྙིང་པ་དང་། ཆུ་དང་སྨན་གྱིས་ལུས་ཉེ་བར་བྱུགས་ལ། ཀུ་མུ་ད་དང་། ཨུཏྤ་ལ་དང་། 
[244b.7]རུ་རྟ་དང་། ནིར་གུཎྜི་དང་། ལྡོང་རོས་མཉམ་པོར་སྦྱར་བའི་སྨན་གྱི་དམ་པ་འདིས་སྲིན་པོ་འཇོམས་པ་དང་། དུག་འཇོམས་ཤིང་གཞོན་ནུ་རྣམས་བསྐྱེད་འཕེལ་བ་དང་། མཆོད་སྦྱིན་གྱི་བགེགས་སེལ་བ་དང་། ཚངས་པའི་སྲིན་པོ་བསྲུང་བ་དང་། དྲག་པོ་དང་། སྐེམ་བྱེད་ཀྱིས་
[245a]
[245a.1]བཟུང་བ་དང་། གང་དག་ལུས་སྲུལ་པོས་བཟུང་བ་དང་། བུད་མེད་མངལ་ཉམས་པ་རྣམས་ཀྱི་ཉེར་གནས་ལ་བྱུགས་པས་བཟང་པོར་འགྱུར་བ་དང་། དེ་དག་གིས་ཡན་ལག་བྱུགས་པ་གང་ཡིན་པས་ནི་དུག་ཧ་ལ་ཧ་ལ་ཡང་འཐུང་བར་བྱེད་དོ། །དེ་དག་གིས་འདིར་ཡན་
[245a.2]ལག་བྱུགས་ནས་ཞུགས་པས་སྒོ་གྲོལ་བར་འགྱུར་ལ། སྒོ་བསྒྲིབས་པ་དེ་གྲོལ་ནས་གང་དག་མཚམས་རིང་དུ་སྦྱར་བའི་རླུང་ཡང་འབྱུང་བར་འགྱུར་རོ། །དེ་དག་ནི་བརྗོད་པའོ། །སྦྱོར་བ་ཡང་མ་ཏུ་ལུང་ཀ་དང་། ཀ་རཉྫ་དང་། ནྱ་གྲོ་དྷའི་ཡལ་ག་ལ་སོགས་པའི་ཤིང་རྣམས་ཀྱིས་བུ་
[245a.3]གའི་སྒོ་བཀག་ལ་མཚམས་མེད་པར་བྱས་ཏེ། སྒོ་འཕར་གྱིས་ཀུན་ནས་བསྒྲིབས་ལ་མེ་སྦར་བར་བྱའོ། །གང་དག་ནང་ན་གནས་པའི་མེ་རབ་ཏུ་ཞི་བ་ནི་སྦྱོར་བའོ། །དེ་ནས་སྐྱེས་བུ་དཔའ་བོས་བསེར་སྐྱའི་ལྕི་བས་ལ་མ་ལྷུང་བས་དཀྱིལ་འཁོར་ཉེ་བར་བྱུགས་ལ་བུ་གའི་སྒོར་མཆོད་པ་དང་། 
[245a.4]གཏོར་མའི་ཆོ་ག་བྱས་ཏེ། ཨ་པ་མཱརྒའི་ཡམ་ཤིང་ལ་མེ་རབ་ཏུ་སྦར་ལ། ཨ་པ་མཱ་རྒའི་འབྲས་བུ་དང་མར་དང་། སྦྲང་རྩི་བཏགས་ཏེ། སྲེག་བླུགས་བརྒྱ་རྩ་བརྒྱད་ཁྲོ་བོ་འཁྲུལ་འཁོར་གྱི་བླ་མས་དབུལ་བར་བྱའོ། །འདིས་འཁྲུལ་འཁོར་ཐམས་ཅད་ལྟུང་བ་དང་བརླག་པར་
[245a.5]འགྱུར་རོ། །དེ་ནས་རའི་པགས་པའི་རལ་གུ་གྱོན་ལ་ཉི་མ་ཤར་བ་ན་འཁོར་དང་བཅས་པ་ཐམས་ཅད་སྨན་གྱིས་ལུས་བྱུགས་ཏེ། བྱ་བ་བྱས་ལ་གྲོགས་བཟང་པོ་དང་འཇུག་པར་བྱའོ། །ཤིང་མངར་དང་ཀོ་བི་དར་དཀར་པོ་དང་། ཀ་ཌུ་ཀ་བླུགས་པའི་ཡུང་བ་གཉིས་ཀྱིས་སྦྲུལ་གྱི་དཔའ་བ་
[245a.6]འཇོམས་པ་དང་། མངོན་པར་འདོད་པའི་དོན་སྒྲུབ་པ་དང་། སྐྱེས་བུ་གཞོན་ནུ་བསྲུང་བ་དང་། བུད་མེད་སྐལ་བ་བཟང་པོར་བྱེད་པ་དང་། འདོད་པའི་གདུང་བ་ཐམས་ཅད་སེལ་བ་དང་། རྩོད་པ་ཞི་བར་བྱེད་པ་དང་། སའི་བདག་པོ་རྒྱས་པ་སྟེར་བ་དང་། དགྲ་ཐམས་ཅད་རྟག་ཏུ་
[245a.7]འཇོམས་པ་དང་། ཉི་མ་ཤར་བ་ན་དབང་དུ་བྱེད་པར་བརྗོད་དོ། །འདིར་འདི་དག་གིས་ལུས་ལ་བྱུགས་ལ་རའི་པགས་པའི་རལ་གུ་གྱོན་ཏེ། ཆུ་གྲི་བཟུང་ལ་མུན་པའི་ཕྱིར་སྒྲོན་མ་ཤལ་མ་ལིའི་དོག་པ་ལས་སྡོང་བུ་བྱས་ཏེ། འཁྲུལ་འཁོར་གྱི་བླ་མ་ལན་ཉི་ཤུ་རྩ་གཅིག་ཡོངས་སུ་
[245b]
[245b.1]བཟླས་ལ་རབ་ཏུ་སྦར་ཏེ། བྱི་བའི་རྣམ་པ་ཡིན་ན་བྱི་བའི་ཞག་དང་། ཆུ་སྲིན་གྱི་ཞག་སྔ་མ་བཞིན་ནོ། །ཇི་ལྟར་གླང་པོའི་གདོང་གི་རྣམ་པ་ཡིན་ན་སྔ་མ་བཞིན་དུ་གླང་པོའི་ཞག་གིས་སོ། །ཇི་ལྟར་ལྟོས་འཕྱེའི་རྣམ་པ་ཡིན་ན་སྔ་མ་བཞིན་དུ་ལྟོས་འཕྱེའི་ཞག་གིས་སོ། །མིའི་གདོང་གི་རྣམ་པ་
[245b.2]ཡིན་ན་མིའི་ཞག་གིས་ཤལ་མ་ལིའི་དོག་བའི་སྡོང་བུ་སྟེང་དུ་བཞག་ལ་མུན་པའི་ཕྱོགས་སུ་གཟུང་བར་བྱ། གང་གི་གདོང་གི་རྣམ་པར་འདུག་པ་དེའི་ཞག་གིས་བསྐུས་ལ་འཁྲུལ་འཁོར་གྱི་བླ་མ་ཉི་ཤུ་རྩ་གཅིག་བཟླས་ལ་མེ་སྦར་རོ། །མུན་པ་མུན་ནག་ཐམས་ཅད་འཇོམས་པར་འགྱུར་རོ། །
[245b.3]འཇུག་པ་ན་ལྷན་ཅིག་པ་རྣམས་ལ་ཡང་ཉེ་བར་བྱུག་གོ། །ཏ་ཀ་རའི་མེ་ཏོག་དང་། རུ་རྟ་དང་། སྤང་སྤོས་དང་། སུག་སྨེལ་དང་། ཨུཏྤ་ལ་ཝ་ཏི་དང་། སིང་གྷྲི་དང་། བྱཱ་གྷྲི་དང་། ན་མ་སྐཱ་རི་དང་། ཨ་ནན་ཏཱ་དང་། ཛ་ཡན་ཏི་དང་། རྨ་བྱའི་གཙུག་ཕུད་དང་། དུང་གི་མེ་ཏོག་སྟེ་དེ་དག་
[245b.4]གི་ཕྱེ་མས་སྒྱུ་མ་ཐམས་ཅད་འཇོམས་པ་དང་། འབྱེད་པ་དང་སྲེག་པར་བརྗོད་དོ། །ཆུ་དང་སྦྱིན་དང་དེ་བཞིན་དུ་བཅུད་དང་། བཅུད་ལེན་དང་། རྔའི་ཁང་བུ་དང་། དུག་གི་གདུག་པ་དང་། པདྨའི་མཚོ་དང་། ལྷ་མ་ཡིན་གྱི་བུ་མོ་འགུགས་པ་དང་། དབང་དུ་བྱེད་པ་དང་། བུད་མེད་འབེབས་
[245b.5]པ་དང་། དེ་དག་གི་གནས་རྣམས་སམ། གཞན་དུ་ཡང་སྐྱེས་བུ་དཔའ་བོས་འཁྲུལ་འཁོར་གྱི་བླ་མ་ཉི་ཤུ་རྩ་གཅིག་བཟླས་ལ་བསྣུན་པར་བྱའོ། །ཆུར་འཇུག་པ་དང་། དུག་གི་དུ་བ་དང་། དུག་གི་རླུང་གིས་རང་གི་རྐང་མཐིལ་དང་སྤྱི་གཙུག་གི་བར་དུ་ཡོངས་སུ་བྱུགས་ལ་འཇུག་གོ། །དེ་དག་
[245b.6]ཐམས་ཅད་ལས་བསྲུང་བ་བྱས་པར་འགྱུར་རོ། །འཇུག་པ་ན་འཁྲུལ་འཁོར་གྱི་བླ་མ་བཟླའོ། །ཟློས་ཤིང་འཇུག་པར་བྱའོ། །རྡོ་རྗེ་འཛིན་པའི་གཟི་བརྗིད་ལྟ་བུར་ཐམས་ཅད་ཀྱིས་ཚུགས་པར་མི་ནུས་ཏེ་རང་གི་ཁྱིམ་དུ་འཇུག་པ་བཞིན་ནོ། །རའི་འོ་མ་དང་ཀ་ར་ལྷན་ཅིག་ཏུ་བཛྲ་ཏན་ཏུ་ལ་དང་། 
[245b.7]བསླགས་ལ་ཁྲོ་བོ་ལན་ཉི་ཤུ་རྩ་གཅིག་བཟླས་ཏེ་ཟོས་ལ་འཇུག་གོ། །གང་གི་ཚེ་ལྷ་ཆེན་པོའི་ཁང་བའི་ལྷ་བཤོས་ཡོད་པ་ལས་ཕྱོགས་ཏེ། གཡས་ཕྱོགས་ནས་བསྐོར་ལ་འཁྲུལ་འཁོར་གྱི་བླ་མ་ཟློས་ཤིང་འཇུག་པར་བྱའོ། །ཞུགས་པ་དང་རྔའི་དབྱུག་གུ་ལ་ལན་ཉི་ཤུ་རྩ་གཅིག་བཟླས་ལ་
[246a]
[246a.1]བརྡུང་བར་བྱའོ། །གང་གི་ཚེ་རྔའི་སྒྲ་གྲག་པ་ལ་བུད་མེད་ཀྱི་ཚོགས་མ་འོངས་ན་དེ་ནས་ལྷ་ཆེན་པོའི་ལྷོའི་ས་ལ་བསྡད་ལ་འཁྲུལ་འཁོར་གྱི་བླ་མ་བཟླའོ། །དེའི་སྐད་ཅིག་ལ་བུད་མེད་ཀྱི་ཚོགས་ཐམས་ཅད་ཐད་དུ་འོངས་ཏེ། མཆོད་ཡོན་སྦྲེངས་ནས་སྐྱེས་བུ་དཔའ་བོ་རྣམས་འཇུག་པར་བྱེད་དོ། 
[246a.2]ཞུགས་པ་དང་ཇི་སྲིད་འཚོའི་བར་དུ་བཞུགས་ཤིག་ཅེས་ཕྲིན་ཡིག་གདས་པར་བྱེད་དོ། །དཀོན་མཆོག་གསུམ་དང་འཕགས་པ་ཕྱག་ན་རྡོ་རྗེ་རྟག་ཏུ་རྗེས་སུ་དྲན་པས་བཟླས་པར་བྱའོ། །འདི་ལྟར་བུད་མེད་ཀྱི་དབུས་སུ་ཉི་མ་དང་ཟླ་བ་དང་སྐར་མ་གནས་ཀྱི་བར་དུ་སྡོད་དོ། །ཇི་སྲིད་འགྲོ་བར་འདོད་
[246a.3]ན་དེས་སྦྱར་སྨན་གྱིས་བསྐུ་བ་བྱུགས་ལ། དངུལ་ཆུ་དང་། བཅུད་ལེན་དང་། གྲུབ་པའི་རྫས་གང་འདོད་པ་དེ་གཟུང་བར་བྱའོ། །གཞུའི་འཁྲུལ་འཁོར་ལས་བྱོལ་ལ་ཡུངས་ཀར་ལ་ལན་བདུན་བཟླས་ལ་བསྣུན་པར་བྱའོ། །དེ་ལྟ་ན་ཡང་མི་ལྟུང་ན་དེ་ནས་འཁྲུལ་འཁོར་དེ་ལ་ལྷོའི་རྩ་ནས་
[246a.4]བསྣུན་པར་བྱའོ། །དེ་ནས་ལྟུང་ངོ་། །ཐོག་མར་འཁོར་རྣམས་སྔོན་དུ་བཏང་བདག་ཉིད་ཕྱི་ནས་འཇུག་པར་བྱའོ། །མར་མེའི་མཆོད་སྡོང་ལ་སྦྱིན་སྲེག་གི་ཐབ་ནས་མེ་སྦར་ལ་འཇུག་གོ། །ཁྲོན་པ་རྣམས་སུ་འཁྲུལ་འཁོར་གྱི་བླ་མ་སྟོང་ཕྲག་བརྒྱད་བཟླས་པས་སྒོ་འབྱུང་ངོ་། །ཁྲོན་པ་དེ་
[246a.5]ན་ཡང་ཏ་ལའི་ཤིང་སྦྲུལ་གྱི་རྣམ་པར་སྣང་བ་ལ་དྲི་མ་མེད་པའི་མིག་སྨན་དང་། རྒྱ་སྤོས་དང་། རུ་རྟ་དང་། བཱ་ལཱ་དང་། སྤང་སྤོས་དང་། ལྡོང་རོས་དང་། གི་ཝང་རྣམས་མཉམ་པོར་སྐར་མ་རྒྱལ་ལ་སྦྱར་བའི་རིལ་བུ་བྱས་ལ་སྨན་གྱི་མཆོག་དུག་འཇོམས་པ་དེ་ཤེས་རབ་ཅན་གྱིས་བསྣུན་
[246a.6]པར་བྱའོ། །དེ་ནས་ཏ་ལའི་ཤིང་ཉིད་དུ་འགྱུར་རོ། །འདི་ནི་བཅོམ་ལྡན་འདས་ཕྱག་ན་རྡོ་རྗེས་བཀའ་སྩལ་ཏོ། །འཕགས་པ་ཕྱག་ན་རྡོ་རྗེས་བཀའ་སྩལ་པའི་འཁྲུལ་འཁོར་འབའ་ཞིག་པའི་ལེའུ་སྟེ་ལྔ་པའོ།། །།དེ་ནས་བཅོམ་ལྡན་འདས་དེ་བཞིན་གཤེགས་པའི་སྤྱོད་ཡུལ་གྱི་
[246a.7]གནས་ན་གསང་བ་པའི་བདག་པོ་ལག་ན་རྡོ་རྗེ་དང་ཐབས་ཅིག་ཏུ་བ་ཞུགས་སོ། །དེ་ནས་བཅོམ་ལྡན་འདས་ཀྱིས་གསང་བའི་བདག་པོ་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ་ཇི་ལྟར་ལྷ་མ་ཡིན་ཐམས་ཅད་ཀྱི་དྲེགས་པ་གཞོམ་པ་དང་། དམ་ཚིག་ལ་གནས་པར་བྱ་བའི་
[246b]
[246b.1]ཕྱིར། །རྡོ་རྗེ་ཁྲོ་བོའི་དམ་ཚིག་འདི་སྒྲོགས་ཤིག །དེ་ནས་ལག་ན་རྡོ་རྗེ་སྟན་ལས་ལངས་ཏེ་བླ་གོས་ཕྲག་པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ལ་བཏུད་ནས་ཐལ་མོ་སྦྱར་ཏེ་ཕྱག་བྱས་ནས་རྡོ་རྗེ་ཁྲོ་བོས་སྨྲས་སོ། །སྨྲས་པ་ཙམ་
[246b.2]གྱིས་རྡོ་རྗེ་ཁྲོ་བོའི་རྒྱལ་པོ་མེ་ལྕེ་གཅིག་ཏུ་འབར་ཏེ། འཇིག་རྟེན་གསུམ་བཀང་ནས་སྒྲ་ཆེན་པོ་ཕྱུང་ངོ་། །དེ་ནས་དེ་ལྟ་བུའི་མཚན་མ་ཆེན་པོ་དེས་ལྷ་མ་ཡིན་འཁོར་དང་བཅས་པ་ཐམས་ཅད་འདིར་ལྷ་དང་ལྷ་མ་ཡིན་རྣམས་གཡུལ་འགྱེད་པར་གྱུར་ཏོ་སྙམ་དུ་སེམས་ཏེ། ལྷ་མ་ཡིན་རྣམས་
[246b.3]ལ་ཐགས་ཟངས་རིས་དང་། སྟོབས་ཅན་དང་། རྣམ་པར་སྣང་བྱེད་དང་། རབ་བདེ་དང་། བདེ་མཆོག་དང་། དུས་ཀྱི་མུ་ཁྱུད་དང་། དབྱིག་ཟ་དང་། རུས་སྦལ་ལ་སོགས་པ་འཁོར་དང་བཅས་པ་དང་། གཞན་ཡང་བགྲོད་དཀའ་ཆེན་པོ་དང་། གློག་གི་ལྕེ་དང་། སྒྲ་གཅན་
[246b.4]དང་། སྣང་བའི་ཕྲེང་བ་ཅན་དང་། འཕྲོག་བྱེད་སེར་སྐྱལ་སོགས་པ་དང་། ཡི་དགས་དང་། ལྷ་མ་ཡིན་གྱི་རྗེས་སུ་དཔྱོད་པ་དཔུང་དང་བཅས་པ་བཞོན་པ་དང་བཅས་པ་འདུས་ཏེ། བཅོམ་ལྡན་འདས་ག་ལ་བ་དེར་ལྷགས་སོ། །ལྷ་རྣམས་ཀྱིས་ཀྱང་དེ་ལྟ་བུའི་མཚན་མ་ཆེན་པོ་དེ་
[246b.5]མཐོང་ནས་ལྷའི་ཚོགས་གཞན་རྣམས་དང་རང་རང་གི་རྣམ་པར་རྟོག་པ་ཇི་ལྟ་དེ་ལྟར་ལྷ་རྣམས་ཀྱེ་དབང་པོ་ལ་སྨྲ་ཞིང་། བཅོམ་ལྡན་འདས་ག་ལ་བ་དེར་ལྷགས་ཏེ་ཐལ་མོ་སྦྱར་ནས་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ཀྱིས་གསང་བ་པའི་བདག་པོ་ལག་ན་རྡོ་རྗེ་ལ་བཀའ་སྩལ་
[246b.6]པ། ལག་ན་རྡོ་རྗེ་གང་འདིར་དུས་ལ་བབ་པར་ཤེས་ན་དེང་འདིར་ས་འོག་གི་དབང་བསྐུར་བ་རྔའི་སྒྲ་དབྱངས་ཞེས་བྱ་བས་བྱིན་གྱིས་རློབས་ཤིག །སྐྱེ་བོ་མང་པོ་ལ་ཕན་པ་དང་དོན་དང་བདེ་བར་འགྱུར་རོ། །བཅོམ་ལྡན་འདས་བདག་གིས་ཐེག་པ་ཆེན་པོ་ལ་དད་པ་དང་ལྡན་པའི་རིགས་ཀྱི་
[246b.7]བུའི་དོན་དུ་དམ་ཚིག་བསྟན་པས་བྱིན་གྱིས་བརླབས་ལགས་ཀྱིས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བྱིན་གྱིས་བརླབ་ཏུ་གསོལ། དེ་བཞིན་གཤེགས་པ་གཞན་གྱིས་ཀྱང་བྱིན་གྱིས་བརླབས་ལགས་སོ། །དེ་བདག་
[247a]
[247a.1]གིས་ཀྱང་བྱིན་གྱིས་བརླབ་པར་བགྱིའོ། །དབང་ལྡན་གྱི་ཕྱོགས་སུ་བསྡད་ལ་གནས་མཆོག་དེར་མགལ་དུ་མ་དང་། རྡོ་བ་དོར་ཏེ། འཁྲུལ་འཁོར་དང་ཤིང་སྡོང་སྤངས་ལ་གཞན་ཡང་བསང་གཏོར་དང་། ལྷའི་མཆོད་སྦྱིན་དང་། དཀྱིལ་འཁོར་དང་དབང་བསྐུར་བ་བྱས་
[247a.2]པ་དང་། བགེགས་དང་། ལོག་འདྲེན་དང་། གནོད་སྦྱིན་མཆོད་པ་བྱས་པ་དང་། དགེ་འདུན་དབང་བསྐུར་བའི་གནས་རྣམས་དོར་ལ། དེར་ཡང་ཆུ་སྣུམ་པ་དང་། མཚོ་དང་། མཚེའུ་དང་། རི་བོ་དང་སྣུམ་པའི་ཕྱོགས་མཚོན་པར་བྱས་ལ་དེ་རྣམས་སུ་སྔོན་བཞིན་དུ་བྱི་དོར་དང་ཡོངས་སུ་
[247a.3]སྦྱང་བ་བྱས་ཏེ། ཚོན་སྣ་ལྔས་གྲུ་བཞི་པ་སྒོ་བཞི་པའི་རི་མོ་བྲིས་ལ་དཀྱིལ་འཁོར་གྱི་དབུས་ཆ་བརྒྱད་པར་བྱས་ཏེ། ཡུངས་ཀར་དཀར་པོས་བྱིན་གྱིས་བརླབས་པའི་རྡོ་རྗེ་གྲྭ་བཞིར་གཞག་པར་བྱའོ། །དེའི་དབུས་སུ་སངས་རྒྱས་བཅོམ་ལྡན་འདས་བྲི་བར་བྱའོ། །བཅོམ་ལྡན་འདས་ཀྱི་
[247a.4]གཡས་ཀྱི་དྲུང་དུ་འཕགས་པ་ཕྱག་ན་རྡོ་རྗེ་འབར་བའི་ཕྱག་ཅན་གཞག་པར་བྱའོ། །དེའི་དྲུང་དུ་ཁྲོ་བོའི་རྒྱལ་པོ་རྡོ་རྗེ་ས་འོག་རྡོ་རྗེ་ས་འོག་རྡོ་རྗེ་དགྲ་སྟའི་ཕྱག་ཅན་གཞག་པར་བྱའོ། །བཅོམ་ལྡན་འདས་ཀྱི་གཡོན་གྱི་དྲུང་དུ་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་རྔ་ཡབ་ཀྱི་ཕྱག་ཅན་གཞག་པར་བྱའོ། །
[247a.5]བཅོམ་ལྡན་འདས་ཀྱི་མདུན་དུ་ལྷ་ཆེན་པོ་ཆུང་མ་དང་བཅས་པ་གཞག་པར་བྱའོ། །དེའི་མདུན་དུ་ཁྱུ་མཆོག་ཁ་འོག་ཏུ་ལྟ་བ་ནག་པོའི་གོས་ཅན་གཞག་གོ། །ཤར་གྱི་སྒོར་སྨན་ཐམས་ཅད་གཞག་པར་བྱ་སྟེ། ཨེ་ར་བ་ཏི་དང་། མེ་ཥ་བ་ཏི་དང་། ཛྱོ་ཏི་ར་ས་དང་། བེ་ག་བ་ཏི་དང་། སཱུརྱ་བ་ཏི་དང་
[247a.6]ཨ་ཛ་གནྡྷ་དང་། ཡཀྵ་ཀ་ནྱ་སྟེ། སྨན་ཆེན་པོ་འདི་བརྒྱད་གཞག་པར་བྱའོ། །དེའི་གཟུགས་ནི་སེང་གེ་དང་། ཁྱུ་མཆོག་དང་། བྱ་རྒོད་དང་། རུས་སྦལ་དང་། སྦལ་པ་དང་། རྩངས་པ་དང་། མེ་འབར་བ་དང་། དངུལ་ཆུ་རྣམས་གནས་རྣམས་སུ་གོ་རིམས་བཞིན་དུ་བྲི་བར་བྱའོ། །སྨན་
[247a.7]རྣམས་དངུལ་ཆུ་དང་། བཅུད་ལེན་དང་། རིགས་ཀྱི་བུད་མེད་ཀྱི་དབྱིབས་སུ་གཞག་པར་བྱའོ། །རྒྱན་རྣམས་དང་། གྲུབ་པའི་རྫས་རྣམས་དང་། ལྡོང་རོས་དང་། མིག་སྨན་དང་། གི་ཝང་དང་བུམ་པ་བཟང་པོ་དང་། རྐང་བྱུག་དང་། མཆོད་ཕྱིར་ཐོགས་དང་། འཁོར་ལོ་དང་། རལ་གྲི་
[247b]
[247b.1]དང་། དབྱུག་གུ་དང་། རྩེ་གསུམ་དང་། ཞགས་པ་ལ་སོགས་པ་བྲི་བར་བྱའོ། །དེའི་ལྷོའི་སྒོར་ལྷ་མ་ཡིན་བརྒྱད་བྲི་སྟེ། སྟོབས་ཅན་དང་། སྟོབས་ཅན་གྱི་བུ་དང་། བདེ་མཆོག་དང་། དུས་ཀྱི་མུ་ཁྱུད་དང་། ཐགས་ཟངས་རིས་དང་། རབ་བདེ་དང་། གཞན་ལེན་དང་། དབྱིག་
[247b.2]ཟའོ། །ནུབ་ཀྱི་སྒོར་འཁྲུལ་འཁོར་སུམ་ཅུ་ལྷག་པའི་སྟོང་གཞག་པར་བྱའོ། །དེ་ལ་འཁྲུལ་འཁོར་ཆེན་པོ་བརྒྱད་རྣམ་པ་དང་བཅས་པ་གཞག་པར་བྱ་སྟེ། དེ་ལ་སྲད་བུ་དང་། གྲི་གུག་དང་། བུད་མེད་དང་། གཞིའི་འཁྲུལ་འཁོར་དང་། འཕང་འཛིན་པའི་ལག་པ་དང་། འོག་
[247b.3]ཏུ་ལྟ་བའི་ཚུལ་དང་། གཞིའི་འཁྲུལ་འཁོར་ལ་ལྟ་བ་བྲི་བར་བྱའོ། །དེ་ནས་སེང་གེ་དང་། ལུག་དང་། ཆུ་སྲིན་དང་། གླང་པོ་ཆེ་དང་། ལྟོ་འཕྱེའི་རྣམ་པ་དང་། དཀྱིལ་འཁོར་གྱི་རྣམ་པ་དང་མ་བྱས་པའི་གདོང་དང་། དཔལ་གྱི་སྒོ་འདི་བརྒྱད་རྣམ་པ་དང་བཅས་པ་བྲི་བར་བྱའོ། །གདོང་
[247b.4]གི་འཁྲུལ་འཁོར་མཆུ་བཙུམས་པ་བྲི་བར་བྱའོ། །ལུག་གི་སྤྱི་བོར་ཕུར་བུའི་འཁྲུལ་འཁོར་བྲི་བར་བྱའོ། །མདའ་དང་བཅས་པའི་གཞུ་དང་། ཆུ་རྒྱུན་གྱི་ལྟེ་བར་ཕུར་བུ་གཞག་པར་བྱའོ། །སྦྱིན་དང་འོད་ལི་གྲུ་བཞི་པ་དང་། བསྐོར་བའི་འཁྲུལ་འཁོར་བྲིའོ། །གཉིད་དང་། འོད་འཕྲོ་བའི་
[247b.5]རྣམ་པ་བྲི་བར་བྱའོ། །དེ་ཡང་གོ་རིམས་བཞིན་དུ་རྣམ་པ་དང་བཅས་པའི་འཁྲུལ་འཁོར་ལ་ཕུར་བུས་བསྣུན་པ་བྲི་བར་བྱའོ། །དེ་ནས་བྱང་གི་སྒོར་བུ་ག་རྣམ་པ་དང་བཅས་པ་བྲི་བར་བྱ་སྟེ། སེང་གེ་དང་། ལུག་དང་། ཆུ་སྲིན་དང་། གླང་པོ་ཆེའི་གདོང་དང་། ལྟོས་འཕྱེའི་གདོང་དང་། བ་
[247b.6]ལང་གི་གདོང་དང་། དཀྱིལ་འཁོར་དང་། མ་བྱས་པའི་གདོང་གི་རྣམ་པ་སྟེ། དཔལ་གྱི་སྒོ་བརྒྱད་ཕུར་བུས་བསྣུན་པའི་རྣམ་པ་དང་བཅས་པ་བྲི་བར་བྱའོ། །དེའི་དབུས་སུ་ཆུ་རྒྱུན་དབྱུག་གུ་དང་བཅས་པ་བྲི་བར་བྱའོ། །གྲྭ་བཞིར་སྒོ་བྲལ་བཞི་བྲི་བར་བྱའོ། །མེར་མེའི་ཐབ་ཁུང་ངོ་། །
[247b.7]བདེན་བྲལ་དུ་དུ་བའི་ཐབ་ཁུང་ངོ་། །རླུང་དུ་ཆུའི་ཐབ་ཁུང་ངོ་། །དབང་ལྡན་དུ་སྦྲུལ་གཞག་པར་བྱའོ། །དེ་ནས་རས་དཀར་པོ་ཕྲ་བ་དྲི་ཞིམ་པའི་གདུགས་བཞི་དང་། དབྱིག་དང་བཅས་པའི་ནོར་བུས་བྱིན་གྱིས་བརླབས་ལ་ཤིན་ཏུ་དྲི་ཞིམ་པའི་ཆུ་གཙང་མས་ཡོངས་སུ་བཀང་བའི་བུམ་པ་
[248a]
[248a.1]རྩ་བ་ནག་པོ་མེད་ཅིང་དྲི་ཞིམ་པོས་ཡོངས་སུ་བྱུགས་པ་བཞག་གོ། །ཕྱིའི་དཀྱིལ་འཁོར་གྱི་ཕྱོགས་གྲྭ་བཞི་པའི་ཤར་གྱི་སྒོར་གནས་གཅིག་ཏུ་ལྷ་མ་ཡིན་གྱི་དབང་པོ་ཆེན་པོ་སྟོབས་ཅན་དང་། བགྲོད་དཀའ་ཆེན་པོ་བྲི་བར་བྱའོ། །དེའི་ལྷོར་རྣམ་པར་སྣང་བྱེད་དང་ཧ་རི་ཏའི་པི་གི་ལ་
[248a.2]ཞེས་བྱ་བ་བྲི་བར་བྱའོ། །དེའི་ནུབ་ཀྱི་སྒོར་སྣང་བའི་ཕྲེང་བ་ཅན་དང་རྔ་བོ་ཆེ་སྟེ། ལྷ་མ་ཡིན་གྱི་དབང་པོ་དེ་དག་བྲི་བར་བྱའོ། །དེ་ནས་མཆོད་པ་ཤ་མེད་པའི་ལྷ་བཤོས་བཞི་བྱ་སྟེ། གཅིག་ནི་སངས་རྒྱས་བཅོམ་ལྡན་འདས་ལའོ། །གཉིས་པ་ནི་དྲི་མ་མེད་པའི་བློ་གྲོས་ལའོ། །གསུམ་པ་ནི་རྡོ་རྗེ་
[248a.3]འཛིན་པ་ལའོ། །བཞི་པ་ནི་ཁྲོ་བོའི་རྒྱལ་པོ་ལའོ། །ལྔ་པ་ནི་ལྷ་ཆེན་པོ་ལའོ། །དེ་ནས་ཇི་ལྟར་འབྱོར་པས་ལྷ་མ་ཡིན་གྱི་དབང་པོ་རྣམས་ཀྱི་གཏོར་མ་དང་། འབྱུང་པོ་ཐམས་ཅད་པའི་གཏོར་མ་སྦྱིན་པར་བྱའོ། །དེ་ནས་དྲི་ཐམས་ཅད་དང་མེ་ཏོག་དང་ཕྱེ་མ་ལ་སོགས་པའི་ལྷ་བཤོས་སྦྱིན་ནོ། །
[248a.4]དེ་ནས་ལྷ་རྣམས་ས་འཆིང་བར་བྱེད་པའི་སྔགས་ནི། ཨོཾ་བཛྲ་གརྦྷེ་བཛྲ་གརྦྷེ་ཕཊ་ཧཱ་དྷི་ཀི་རི་ཎི་སྭཱ་ཧཱ། དེ་ནས་མཚམས་བཞི་རུ་ལག་པ་ཕྱག་རྒྱས་བྱིན་གྱིས་བརླབས་པས་ལོག་འདྲེན་བཅིང་བར་བྱའོ། །དེའི་སྔགས་ནི་ན་མཿས་མནྟ་བཛྲཱཎཱཾ། ཨོཾ་བཛྲ་པཱ་ལ་ཡེ་སྭཱ་ཧཱ་ཞེས་ལན་གསུམ་དུ་བརྗོད་
[248a.5]དོ། །རྡོ་རྗེ་ལྕགས་སྒྲོག་གིས་བཅིང་བ་དང་དགུག་པར་བྱའོ། །སངས་རྒྱས་དང་བྱང་ཆུབ་སེམས་དཔའ་རྣམས་དང་ལྷ་ཐམས་ཅད་མེ་ཏོག་གིས་དགུག་པར་བྱའོ། །ན་མ་སྟྲཻ་ཡ་དྷྭི་ཀྵ་ནཱཾ་སརྦ་ཏ་ཐཱ་ག་ཏཱ་ནཱཾ་ཨ་ན་ལ་བྷཱ་ཀཱ་ནཱཾ་ན་མཿསྭཱ་ཧཱ། དེ་ནས་སྐྱེས་བུ་དཔའ་བོས་སྔགས་འདིས་བསྲུང་བར་བྱ་སྟེ། 
[248a.6]ཨོཾ་དཱུརྦཱ་རེ་ཛྭ་ལ་ཛྭ་ལ་ན་མོ་བཛྲ་སཱ་ག་རཱ་ཡ་སྭཱ་ཧཱ། འདིས་བསྲུངས་ནས་རས་དཀར་པོ་ཕྲ་བ་དྲི་ཞིམ་པོས་གདོང་གཡོགས་ཏེ་འཁྲུལ་འཁོར་གྱི་བླ་མ་བཟླས་ལ་སྐྱེས་བུ་དཔའ་བོས་ཆོས་ཀྱི་གྲུ་ལྟ་བུའི་ཤིང་ལྷ་མ་བསྐོན་ཏེ། ལག་པ་གཡས་པ་རུས་སྦལ་གྱི་ཕྱག་རྒྱའམ། ལྷ་མ་ཡིན་གྱི་
[248a.7]ཕྱག་རྒྱ་བཅིངས་ལ། རྩ་བ་ནག་པོ་མེད་པའི་བུམ་པ་ལོ་མ་བཟང་པོ་དང་ལྡན་པའི་ཆུས་ཤར་གྱི་སྒོར་འཁྲུལ་འཁོར་གྱི་བླ་མ་ཟློས་ཤིང་དབང་བསྐུར་བར་བྱའོ། །དེ་ལྟར་དབང་བསྐུར་བ་དེའི་རྗེས་སུ་ལག་པ་རྡོ་རྗེའི་ཕྱག་རྒྱས་མེ་ཏོག་དོར་རོ། །མེ་ཏོག་གང་ལ་ལྟུང་བ་དེའི་ལྷའི་རིགས་
[248b]
[248b.1]འགྲུབ་བོ། །དེ་ནས་གདོང་བཅིངས་པ་བཀྲོལ་ལ་དབང་བསྐུར་བ་དེ་ལ་སྐྱེས་བུ་དཔའ་བོས་དཀྱིལ་འཁོར་བསྟན་པར་བྱའོ། །ལྷ་མ་ཡིན་གྱི་དབང་པོ་རྣམས་ཀྱི་གནས་དང་། མཚོན་ཆ་དང་། དངུལ་ཆུ་དང་། བཅུད་ལེན་དང་། བུད་མེད་ཀྱི་ཚོགས་དང་། གྲུབ་པའི་རྫས་དང་དེ་དག་གི་
[248b.2]དཀྱིལ་འཁོར་མཐོང་ན། ལྷ་དང་ལྷ་མ་ཡིན་གྱི་དམ་ཚིག་གི་ཚོགས་སུ་འགྲོ་བར་འགྱུར་རོ། །སྔོན་དུ་བསྙེན་པ་མ་བྱས་ཀྱང་འཁྲུལ་འཁོར་འཇིག་པར་འགྱུར་རོ། །དེ་དག་གིས་ཉེ་བར་མི་རྩེད་དོ། །ལྷ་མ་ཡིན་ཐམས་ཅད་ཀྱི་ཁང་པ་དང་། དངུལ་ཆུ་དང་། བཅུད་ལེན་དང་། བུད་མེད་དང་། 
[248b.3]མཚོན་ཆ་དང་། རྒྱན་དང་། སྒྱུ་མ་ལ་སོགས་པའི་འཁྲུལ་འཁོར་རྣམ་པ་སྣ་ཚོགས་པ་དེས་དབང་དུ་འགྱུར་རོ། །སྒྱུ་མས་སྦྲུལ་པའམ། ལྷ་མ་ཡིན་གྱི་སྤྲུལ་པ་རྣམས་སམ། གཞན་ཡང་དྲང་སྲོང་དང་། གྲུབ་པས་རབ་ཏུ་སྦྱར་བའི་འཁྲུལ་འཁོར་ལ་སོགས་པ་ལྟུང་བ་དང་དབང་དུ་བྱེད་
[248b.4]ནུས་པར་འགྱུར་རོ། །གང་དག་དཔལ་གྱི་སྒོར་འཇུག་པར་འདོད་ན་སྔོན་དུ་རྡོ་རྗེ་ཁྲོ་བོས་བཟླས་ལ་དཔལ་གྱི་སྒོར་བརྗོད་པ་དང་སྦྱོང་བས་བསྲེག་པ་ལ་སོགས་པ་བྱས་ཏེ། བ་སེར་སྐྱའི་ལྕི་བས་དཀྱིལ་འཁོར་བྱུགས་ལ་གཏོར་མའི་ཆོ་ག་བྱས་ནས་ཁའི་རྣམ་པའི་ཐབ་ཁུང་གི་སྟེང་དུ་ཨ་པ་མཱ་རྒའི་
[248b.5]ཡམ་ཤིང་ལ་མེ་སྦར་ལ། ཨ་པ་མཱརྒའི་འབྲས་བུ་སྟོང་ཕྲག་བརྒྱད་སྦྱིན་སྲེག་བྱའོ། །དེས་འཁྲུལ་འཁོར་ཐམས་ཅད་ལྟུང་བར་འགྱུར་རོ། །དེ་ནས་རའི་པགས་པའི་རལ་གུ་གྱོན་ལ་ལག་ཏུ་མཚོན་ཆ་ཐོགས་ཏེ། མར་མེའི་མཆོད་སྡོང་བ་ལང་གི་མའི་པགས་པ་བཅིངས་ལ་ཤལ་མ་ལིའི་
[248b.6]དོག་པས་བཀང་སྟེ། ཛྱོ་ཏི་སྨ་ཏིའི་འབྲུ་མར་ལ་སྔགས་འདིས་མེ་སྦར་རོ། །ཨོཾ་དཱུ་པི་དཱུ་པི་པྲ་ཛྭ་ལི་ནི་སྭཱ་ཧཱ། ཡང་ན་བུ་ག་གང་གི་རྣམ་པར་གྱུར་པ་དེའི་ཞག་ལ་སྔགས་འདིས་མེ་སྦར་ཏེ། འཁྲུལ་འཁོར་གྱི་བླ་མ་བཟླའོ། །མུན་པ་མུན་ནག་ཐམས་ཅད་འཇོམས་པར་འགྱུར་རོ། །བདག་
[248b.7]དང་ལྷན་ཅིག་སྤྱོད་པ་ཐམས་ཅད་སྨན་གྱིས་ལུས་བྱུག་གོ། །སྨན་ནི་འདི་དག་སྟེ་རྒྱ་སྤོས་དང་། གུར་གུམ་དང་། རུ་རྟ་དང་། སྤང་སྤོས་དང་། སུག་སྨེལ་དང་། མུ་ལི་ཀ་དང་། དཎྜ་ཨུཏྤལ་དང་། སིང་གྷྲི་དང་། བྱཱ་གྷྲི་དང་། ན་མ་སྐ་རི་དང་། ཨ་ནན་ཏ་དང་། ཛ་ཡན་ཏི་དང་། རྨ་བྱའི་
[249a]
[249a.1]གཙུག་ཕུད་དག་སྟེ། འདི་རྣམས་ཀྱི་ཕྱེ་མ་སྒྱུ་མ་ཐམས་ཅད་འཇོམས་པར་བྱེད་པ་ཞེས་བྱ་སྟེ། ཆུའི་འཁྲུལ་འཁོར་དང་། སྦྱིན་དང་། དངུལ་ཆུ་དང་། བཅུད་ལེན་དང་། བུད་མེད་ཀྱི་དབུས་སུ་འཇུག་པ་དང་། ལྷ་མ་ཡིན་གྱི་བུ་མོ་འགུགས་པ་ན་ཆོ་ག་ཕྲ་མོ་བྱས་ཏེ། འཁྲུལ་
[249a.2]འཁོར་གྱི་བླ་མ་བཟླས་ནས་དེའི་རྐང་པ་ལེགས་པར་བྱུགས་པས་སྦྱིན་ལ་སོགས་པའི་འཁྲུལ་འཁོར་ཐམས་ཅད་འབྱུང་བར་འགྱུར་རོ། །དེར་འཇུག་པ་ན་སྔོན་དུ་བཛྲ་ཏན་ཏུ་ལི་བསླགས་ལ་ཀ་ར་དང་ལྷན་ཅིག་ཏུ་ཟོས་ལ་འཇུག་གོ། །ལྷའི་ཁང་པའི་ལྷ་བཤོས་མི་བྱའོ། །ལྷའི་གྲོང་ལ་གཡས་
[249a.3]ཕྱོགས་ནས་བསྐོར་ལ་འགྲོའོ། །རྔའི་ཁང་པར་འཇུག་གོ། །རྔའི་འོག་ཏུ་རུས་སྦལ་གྱི་ཕྱག་རྒྱ་བྲིའོ། །དབྱུག་གུ་ལ་འཁྲུལ་འཁོར་གྱི་བླ་མ་བརྒྱ་རྩ་བརྒྱད་བཟླས་ཏེ། རྐང་པ་གཡོན་པས་མནན་ལ་ཁྲོ་བོའི་རྒྱལ་པོ་ཟློས་ཤིང་བརྡུང་ངོ་། །འཇུག་པའི་སྔོན་དུ་མཆོད་ཡོན་དང་། ཞབས་
[249a.4]བསིལ་དང་། འཐོར་འཐུང་བཟུང་ནས་མ་འོངས་ན་ཐམས་ཅད་དེར་འཆི་བར་འགྱུར་རོ། །ཅི་ནས་ཀྱང་འོང་བར་འགྱུར་རོ། །འདི་ནི་བཅོམ་ལྡན་འདས་རྡོ་རྗེ་འཛིན་པ་ཉིད་ཀྱིས་གསུངས་སོ། །ཡང་ན་ཕྱག་རྒྱའི་སྟེང་དུ་རྐང་པས་རྐང་པ་མནན་ལ་ཁ་བྱང་དུ་ཕྱོགས་ཏེ། ཕྱག་རྒྱ་བཅིངས་ལ་ཅུང་ཟད་ཅིག་
[249a.5]བཟླའོ། །རྐང་འོག་གི་ནང་ན་གནས་པ་ཐམས་ཅད་དང་། ལྷ་མ་ཡིན་གྱི་བུ་མོ་ངེས་པར་འོང་བར་འགྱུར་རོ། །ཇི་ལྟར་འདོད་པའི་དངུལ་ཆུ་དང་། བཅུད་ལེན་དང་། གྲུབ་པའི་རྫས་རྣམས་སྟེར་རོ། །དེ་ནས་ཇི་ལྟར་འདོད་པའི་དུས་དེ་སྲིད་དུ་དེ་རྣམས་དང་ལྷན་ཅིག་ཏུ་གནས་སོ། །དེ་
[249a.6]ནས་འོང་བར་འདོད་ན་སེམས་ཅན་ལ་ཕན་པར་བྱེད་པའི་རྫས་མཛེས་པ་ཇི་ལྟར་འདོད་པ་བཟུང་ལ་གང་འདོད་པ་དེར་གདོན་མི་ཟ་བར་དོང་བར་བྱའོ། །དེ་ནས་འཁྲུལ་འཁོར་གྱི་དབྱིབས་ཀྱི་རྣམ་པ་སེམས་ལ་བྲིས་ལ་ལྷ་མ་ཡིན་གྱི་ཕྱག་རྒྱའམ་གཞན་གྱི་ཕྱག་རྒྱ་བཅིངས་ལ་བཟླའོ། །དེའི་སྐད་ཅིག་
[249a.7]ལ་སྣང་བ་ཆེན་པོ་བྱུང་ནས་སྒོ་གྲོལ་བར་འགྱུར་རོ། །སོམ་ཉི་མེད་པར་ཇི་ལྟར་འདོད་པར་འགྲོའོ། །དཔག་ཏུ་མེད་པའི་སྟོབས་ཀྱིས་ཕ་རོལ་གནོན་པར་འགྱུར་རོ། །ཡིད་ལྟར་མགྱོགས་པ་དང་། ཇི་ལྟར་འདོད་པའི་རྒྱལ་པོ་གདུལ་དཀའ་བ་འདུལ་བར་འགྱུར་རོ་ཞེས་བཅོམ་ལྡན་འདས་
[249b]
[249b.1]རྡོ་རྗེ་འཛིན་པས་བཀའ་སྩལ་ཏོ། །རྡོ་རྗེ་རྔ་བོ་ཆེ་ས་འོག་གི་དཀྱིལ་འཁོར་ཞེས་བྱ་བ་དོན་ཡོད་པ་ལྷ་མ་ཡིན་གྱི་གཙོ་བོ་སྐྱེས་བུ་དཔའ་བོ་རྣམས་དབང་བསྐུར་བ་འདི་ལས་གཞན་པ་མེད་དོ། །རྡོ་རྗེ་རྔ་བོ་ཆེ་ས་འོག་གི་ཕྱག་རྒྱ་དང་དཀྱིལ་འཁོར་ཞེས་བྱ་བ་ལས་དོན་ཡོད་པའི་ལེའུ་སྟེ་དྲུག་པའོ།། །།དེ་
[249b.2]ནས་རྡོ་རྗེ་ས་འོག་ལས། །གསུངས་པའི་དབང་བསྐུར་རབ་བཤད་བྱ། །ས་འོག་དཀྱིལ་འཁོར་གསང་བ་ཡི། །རྔ་ཡི་སྒྲ་དབྱངས་བྲི་བར་བྱ། །དེ་ནས་རུས་སྦལ་ཕྱག་རྒྱ་བཞག །ཡུངས་ཀར་དཀར་པོའི་སྟེང་དུའོ། །མཆོད་པའི་ཆོ་ག་བྱས་ནས་སུ། །ཕྲ་བའི་རས་ཀྱིས་བརྒྱན་པ་
[249b.3]ཡི། །བུམ་པ་རྩ་བ་མི་གནག་པ། །རིན་ཆེན་སྨན་གྱིས་ཡོངས་བཀང་ལ། །གཏོར་མ་གཡས་བསྐོར་བྱིན་ནས་སུ། །ཕྱག་རྒྱའི་སྟེང་དུ་གཞག་པར་བྱ། །སྔོན་དུ་བཤད་པའི་ཆོ་ག་ཡིས། །དཀྱིལ་འཁོར་བྱིན་གྱིས་བརླབ་པར་བྱ། །ལྷ་དག་སྤྱན་དྲངས་བྱས་ནས་སུ། །ཇི་ལྟར་
[249b.4]རིགས་པའི་མཆོད་པ་བྱ། །བྱང་ཆུབ་སེམས་ནི་བསྐྱེད་ནས་སུ། །སྡིག་པ་ཡང་ནི་བཤགས་པར་བྱ། །དེ་ནས་རྡོ་རྗེའི་ཕྱག་རྒྱ་བཅིང་། །གསང་བའི་དཀྱིལ་འཁོར་ཕྱི་རོལ་ཏུ། །གྲུབ་པའི་རྡོ་རྗེའི་ཆུ་ཡིས་སུ། །དེ་ནས་དབང་བསྐུར་བ་ནི་བྱ། །ཇི་ལྟ་བ་ཡི་དབང་བསྐུར་ལ། །དེ་ལྟ་
[249b.5]བུ་ཡི་བུམ་པ་དགོད། །གང་གི་དཀྱིལ་འཁོར་ཆོ་ག་ལ། །ཕྱག་རྒྱ་གཏོར་མའི་ཆོ་གར་བཤད། །དབང་བསྐུར་ཕྱིར་ནི་འབད་པ་ཡིས། །ཕྱག་རྒྱ་བཅིངས་ལ་གནས་པར་བྱ། །སྔོན་དུ་བསྙེན་པ་བྱས་ནས་སུ། །དངུལ་ཆུའི་བྱ་བ་སྤང་བར་བྱ། །མདོ་སྡེའི་རྗེས་འབྲང་ཆོག་ཡིས། །
[249b.6]མཆོད་རྟེན་གྱི་ནི་ལས་བྱའོ། །གྲོགས་རྣམས་ཀུན་དང་རྣམ་གྲོལ་ཏེ། སློང་མོ་ཟ་ཞིང་མཉམ་གཞག་པས། །མྱུར་དུ་དངོས་གྲུབ་ཐོབ་པར་འགྱུར། །ཕྱག་ན་རྡོ་རྗེས་བྱིན་གྱིས་རློབ། །འཕགས་པ་རྡོ་རྗེས་འོག་གི་སྒྲུབ་པར་བྱེད་པའི་དབང་བསྐུར་བའི་ལེའུ་སྟེ་བདུན་པའོ། །དེ་ནས་
[249b.7]འདིར་བཅོམ་ལྡན་འདས་འཇིག་རྟེན་གསུམ་གྱིས་ཞབས་ལ་རྗེད་པ། ཁྲོ་བོ་ཆེན་པོ་རྡོ་རྗེ་ས་འོག་གི་བྲིས་སྐུའི་ཆོ་ག་བརྗོད་པར་བྱའོ། །གཞོན་ནུ་མས་བཀལ་བའི་སྲད་བུ་བ་ལང་གི་ཆུས་བཀྲུས་ཏེ། ཡན་ལག་བརྒྱད་པའི་གསོ་སྦྱོང་ལ་གནས་པའི་ཐགས་མཁན་གྱིས་བཏག་བར་བྱའོ། །རས་
[250a]
[250a.1]སུ་གྱུར་པ་དང་སྔགས་པའི་ཁྲུ་དོ་པའི་སྲིད་ལ་ཞེང་དུ་ཁྲུ་གང་དང་སོར་བརྒྱད་པ་ལ་རི་མོ་མཁན་ཡན་ལག་བརྒྱད་པའི་གསོ་སྦྱོང་དང་ལྡན་པ་ལ་བསྲུང་བ་བྱས་ཏེ། མཆོད་ཡོན་ཕུལ་ལ་བཅོམ་ལྡན་འདས་ཨུཏྤ་ལ་སྔོན་པོའི་ཁ་དོག་ཅན་ཁྲོ་བོ་སྤྱན་དམར་པོ་ཡ་སོས་མ་མཆུ་
[250a.2]མནན་པ། གནས་གསུམ་གཡོ་བ། ཁྲོ་གཉེར་བསྡུས་པ། གདུ་བུ་དང་། སྐ་རགས་དང་། རྐང་གདུབ་དང་། དཔུང་རྒྱན་དང་། རིན་པོ་ཆེའི་ཅོད་པན་གྱིས་སྤྲས་པའི་རལ་པའི་ཐོར་ཚུགས་ཅན་མི་མགོ་རློན་པའི་ཕྲེང་བས་བརྒྱན་པའི་མཆོད་ཕྱིར་ཐོགས་འཆང་བ་གདུ་བུ་དང་། འཁྱིལ་
[250a.3]པས་རྣ་བ་བརྒྱན་པ་རལ་པའི་ཐོར་ཚུགས་ཀྱི་སྟེང་དུ་པདྨའི་སྐྱིལ་ཀླུང་གིས་བཞུགས་པ་ཆོས་འཆད་པའི་ཚུལ་ཅན་བཅོམ་ལྡན་འདས་མི་འཁྲུགས་པ་བྲི་བར་བྱའོ། །ལག་པ་གཡས་པར་རབ་ཏུ་འབར་བའི་རྡོ་རྗེའོ། །གཉིས་པར་ལྕགས་ཀྱུའོ། །གཡོན་པར་པདྨའི་མཛོད་ཀྱི་ནང་དུ་ཡིད་བཞིན་
[250a.4]གྱི་ནོར་བུས་གང་བ་འཛིན་པའོ། །གཡོན་པའི་གཉིས་པ་ལྷ་མ་ཡིན་བསྡིགས་པའི་མཛུབ་མོའོ། །རྒྱ་མཚོ་ཆེན་པོའི་ནང་དུ་པདྨ་ཆེན་པོའི་སྟེང་ན་བཞུགས་པ་འགྲན་ཟླ་དང་བྲལ་བ་གཅིག་པུའོ། །གཡས་པའི་ལག་པའི་འོག་ཏུ་སྒྲུབ་བྱེད་པདྨའི་སྟེང་དུ་པུས་མོ་བཙུགས་པ་པདྨའི་སྡོང་བུས་བརྒྱན་
[250a.5]པའི་ལག་པ་ཅན་བྲི་བར་བྱའོ། །དེ་ནས་སྔར་བཤད་པའི་གནས་རྣམས་སུ་རྗེས་སུ་མཐུན་པའི་རབ་ཏུ་གནས་པ་དང་མཆོད་པ་བྱས་ལ་རིང་བསྲེལ་ཅན་གྱི་མཆོད་རྟེན་གྱི་མདུན་དུ་འབུམ་ཕྲག་བཅུ་བཟླས་པར་བྱའོ། །དེ་ནས་ལས་ཐམས་ཅད་བྱེད་པར་འགྱུར་རོ། །དཔལ་གྱི་སྒོར་བྲིས་སྐུ་བཞག་
[250a.6]པར་བྱའོ། །ཇི་ལྟར་འདོད་པར་རོ། །དཔལ་དང་ལྡན་པས་བ་ལང་གི་པགས་པའི་སྟན་ལ་གོས་དམར་པོ་གྱོན་ཏེ། དུག་དང་ཁྲག་བསྲེས་ལ་མིའི་རུས་པའི་ལག་པས་བཅུས་ཤིང་བརྒྱ་ཕྲག་བརྒྱད་སྲེག་བླུགས་བྱའོ། །བུ་གའི་འཁྲུལ་འཁོར་ཐམས་ཅད་འཇོམས་པར་འགྱུར་རོ། །
[250a.7]བཅོམ་པ་དང་། དངུལ་ཆུ་དང་། བཅུད་ལེན་དང་། བུད་མེད་ཀྱི་གྲོང་དུ་འཇུག་པར་འགྱུར་རོ། །འཁྲུལ་འཁོར་རྣམས་བཀའ་བཞིན་དུ་སྒྲུབ་པར་འགྱུར་རོ། །ཕྱག་རྒྱས་ལྷ་ཐམས་ཅད་འགུགས་པར་བྱེད་དོ། །འདི་ལྟ་བུས་གང་ཇི་ལྟར་སེམས་པའི་བསམ་པ་དང་། གང་ཇི་ལྟར་
[250b]
[250b.1]སེམས་པའི་ལས་དང་། གང་ཇི་ལྟར་སེམས་པའི་ཆོ་ག་ཐམས་ཅད་བཀའ་བཞིན་དུ་བྱེད་པར་འགྱུར་རོ། །བསྒོ་བ་ཉན་པར་འགྱུར་རོ། །གང་ཞིག་ཀླུའི་རྒྱལ་པོ་བྲིས་ནས་དེའི་མདུན་དུ་བྲིས་སྐུ་བཀྲམ་སྟེ། རྐང་པ་གཡོན་པས་མནན་ལ། སྟོང་ཕྲག་བརྒྱ་བཟླས་པར་བྱའོ། །ཀླུའི་
[250b.2]རྒྱལ་པོ་དེ་འོངས་ནས་ཅི་བགྱི་ཞེས་སྨྲ་བར་འགྱུར་རོ། །དེས་སྨྲས་པ། ངའི་བཀའ་བཞིན་དུ་གྱིས་ཤིག་ཅེས་བརྗོད་དོ། །དེས་ཅི་བསྒོ་བ་ཉན་པར་འགྱུར་རོ། །ཀླུ་ཐམས་ཅད་ཀྱི་ཁང་པ་རྣམས་སུ་འཇུག་པར་འགྱུར་རོ། །དེ་དག་ལ་འདི་དག་ཐམས་ཅད་གྱིས་ཤིག་ཅེས་བཀའ་བསྒོ་བ་ཉན་ནོ། །
[250b.3]དེ་བཞིན་དུ་ལུས་ངན་རྣམས་དང་། གནོད་སྦྱིན་རྣམས་དང་། འབྱུང་པོ་རྣམས་དང་། སྲིན་པོ་རྣམས་དང་། བྱར་འདབ་རྣམས་ཀྱི་གནོད་སྦྱིན་མོ་ལ་སོགས་པ་ཐམས་ཅད་བཀའ་བཞིན་བྱེད་པར་འགྱུར་རོ། །ཅི་བསྒོ་བ་ཉན་ནོ། །གྲོག་མཁར་བདུན་གྱི་རྩེ་མོའི་ས་བསྡུས་ཏེ། དེ་ལས་
[250b.4]ནམ་མཁའ་ལྡིང་བྱས་ལ་རིང་བསྲེལ་གྱི་སྙིང་པོ་ཅན་གྱི་དྲུང་དུ་བྲིས་སྐུ་བཀྲམ་སྟེ། དགོན་པའམ་གཞན་གང་ཡང་རུང་བར་དེའི་སྟེང་དུ་བསྡད་ལ་སྟོང་ཕྲག་བརྒྱ་བཟླའོ། །དེའི་སྟེང་དུ་འགྲོའོ། །སྲེད་མེད་ཀྱི་བུ་ཆེན་པོའི་སྟོབས་སུ་འགྱུར་རོ། །སྤྲུལ་པ་ཆེན་པོ་བྱེད་དོ། །ཐམས་ཅད་གྲུབ་
[250b.5]པའི་རིག་པ་འཛིན་པ་རྣམས་ཀྱི་འཁོར་ལོས་སྒྱུར་བར་འགྱུར་རོ། །ལས་ཐམས་ཅད་པ་ལྟ་བུར་ཚེ་དཔག་ཏུ་མེད་པ་དང་། འཆི་བ་ལ་དབང་ཐོབ་པ་དང་། འདོད་ན་སངས་རྒྱས་ཀྱི་ཞིང་རྣམས་སུ་སྐྱེ་བ་དང་དེ་ནས་ཡང་ཤི་འཕོས་ནས་ཏིང་ངེ་འཛིན་གྱི་སྟོབས་ཀྱིས་བྱང་ཆུབ་སེམས་དཔའི་དགེ་བའི་
[250b.6]བཤེས་གཉེན་གྱིས་རྗེས་སུ་འཛིན་པར་འགྱུར་རོ། །འཕགས་པ་རྡོ་རྗེ་ས་འོག་གི་རྒྱུད་ཀྱི་སྤྲིན་ཆེན་པོ་འབེབས་པར་བྱེད་ཅིང་རྐང་འོག་ཐམས་ཅད་ཀྱི་ནང་དུ་རིག་པ་དང་སྤྱོད་པ་དང་། རིན་པོ་ཆེའི་འབྱུང་ཁུངས་ཐམས་ཅད་ཀྱི་གཙོ་བོ་དང་། མཆོག་སྟེར་བ་དང་། འཁོར་ལོ་འཛིན་པ་ལྟར་
[250b.7]གཅིག་ཏུ་དཔའ་བའི་རྒྱལ་པོ་ཆེན་པོར་འགྱུར་རོ། །འདི་ནི་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས་ཐམས་ཅད་སྒྲུབ་པར་བྱེད་པའི་ལེའུ་སྟེ་བརྒྱད་པའོ།། །།དེ་ནས་ལྷ་མ་ཡིན་ཐམས་ཅད་ཀྱིས་མཆོད་པ་མཆོག་ཏུ་གསང་བའི་བྲིས་
[251a]
[251a.1]སྐུ་བཤད་པར་བྱའོ། །གཞོན་ནུ་མས་བཀལ་བའི་ཁ་ཚར་མ་བཅད་ཅིང་སྐྲ་མེད་པའི་རས་ལ་རི་མོ་མཁན་གསོ་སྦྱོང་དང་ལྡན་པས་ཁ་དོག་མ་འདྲེས་པ་སྣོད་གསར་པར་བཞག་ལ་ཁ་དོག་དམར་པོ་ཕྱག་བཞི་པ། སྦྲུལ་གྱི་སྐ་རགས་ཀྱིས་བརྒྱན་པ་སྦྲུལ་གྱི་མཆོད་ཕྱིར་
[251a.2]ཐོགས་པ་ཅན་སྤྲིན་གསར་པ་ལྟ་བུ་མཆུ་སྦྱར་བ་དཔྲལ་བར་ཁྲོ་གཉེར་བསྡུས་པ་རྡོ་རྗེ་དང་བཅས་པའི་མགོ་བོའི་ཕྲེང་བ་ཅན་གཡས་པར་དགྲ་སྟ་དང་ཡང་རྡོ་རྗེའོ། །གཡོན་པའི་སྡིགས་མཛུབ་ཀྱིས་དཔལ་གྱི་སྒོའི་བུ་ག་གསལ་བར་བྱེད་པ་གཡོན་པའི་གཉིས་པར་ལྟོས་འགྲོ་ཆེན་པོ་བསྐྱིལ་
[251a.3]བའི་ཞགས་པ་འཆང་བའོ། །འོག་ཏུ་གཟིགས་པ། ཞལ་མཆེ་པ་གཙིགས་པ་དྲག་པོའི་གཟུགས་ཅན་མ་མོས་པར་གྱུར་པས་བྲི་བར་བྱའོ། །རྣམ་པར་བྲལ་བའམ་སྟོང་པའི་ཕྱོགས་མེ་ཏོག་དང་འབྲས་བུ་ལྡན་པའམ་བུ་གའི་སྒོར་འབུམ་ཕྲག་དྲུག་བཟླའོ། །དེའི་སྔོན་དུ་ཇི་ལྟར་བྲིས་སྐུ་དེ་གདུག་
[251a.4]པ་ཅན་འགའ་ཡིས་ཀྱང་མ་མཐོང་བ་དེ་ལྟར་བྱའོ། །དེ་ནས་རྡོ་རྗེས་བསྣུན་པའི་ཤིང་གིས་ས་བསྲེགས་ལ་ཕྱོགས་དེར་ཡུངས་ཀར་དཀར་པོ་ལ་རྡོ་རྗེ་ཁྲོ་བོས་ཡོངས་སུ་བསྔགས་ཏེ་གདབ་པར་བྱའོ། །དེ་ནས་སྐྱེས་པའི་ས་བོན་དེ་གཟུང་བར་བྱའོ། །དེ་ནས་རྡོ་རྗེས་བསྣུན་པའི་ཤིང་ལ་མེ་སྦར་ཏེ། རྡོ་
[251a.5]རྗེའི་རྣམ་པའི་ཐབ་ཁུང་དུ་ཡུངས་ཀར་དེ་དང་ཙནྡན་དམར་པོ་བསྲེས་ལ་སྟོང་ཕྲག་བརྒྱད་སྲེག་བླུགས་བྱའོ། །ཉི་མ་བཞི་པ་ལ་ལྷ་མ་ཡིན་གྱི་གྲོང་ན་གནས་པའི་བུད་མེད་ལས་དྲོ་བ་དང་ལྡན་པས་ངེས་པར་འོངས་ནས་སྟོན་པར་འགྱུར་རོ། །དེ་རྣམས་དང་ལྷན་ཅིག་ཏུ་འཇུག་པར་མི་བྱའོ། །དེ་
[251a.6]རྣམས་དང་སྨྲ་བར་མི་བྱའོ། །ཉི་མ་ལྔ་པ་ལ་སྲེག་བླུགས་བྱས་པའི་མཐར་འཁྲུལ་འཁོར་ཐམས་ཅད་ལ་དུ་བ་འབྱུང་བར་འགྱུར་རོ། །དེ་ནས་བུད་མེད་དེ་དག་འོངས་ཏེ། སྐྱེས་བུ་དཔའ་བོ་བྱོན་པར་ཞུ་ཞེས་སྨྲ་བར་འགྱུར་རོ། །དེར་ཡང་འཇུག་པར་མི་བྱའོ། །སྲེག་བླུགས་བྱས་པ་
[251a.7]དང་ཉི་མ་དྲུག་པ་ལ་ཁང་པ་ཐམས་ཅད་ལ་དུ་བ་འཐུལ་བར་འགྱུར་རོ། །འཁྲུལ་འཁོར་གྱི་གནས་སུ་ཀི་ཊི་ཀི་ཊ་ཞེས་སྒྲོག་པར་འགྱུར་རོ། །དེ་ནས་བུད་མེད་དེ་རྣམས་མིག་མཆི་མས་གང་བཞིན་དུ་གྲུབ་པའི་རྫས་དང་། རིན་པོ་ཆེ་ཐམས་ཅད་བཟུང་ནས་འོང་བར་འགྱུར་རོ། །རང་གི་ཕྱག་རྒྱ་
[251b]
[251b.1]བསྟན་ལ་བླང་བར་བྱའོ། །གལ་ཏེ་མི་འདོད་ན་ཡང་ཉི་མ་བདུན་པ་ལ་སྦྱིན་སྲེག་བྱའོ། །གང་སྔོན་དུ་ཞུགས་པ་དེ་ཐམས་ཅད་འཆི་བར་འགྱུར་རོ། །འཁྲུལ་འཁོར་ཐམས་ཅད་ལྟུང་བ་དང་འཇོམས་པར་འགྱུར་རོ། །ཆོ་ངེས་འདེབས་ཤིང་ངེས་པར་འོང་བར་འགྱུར་རོ། །དེ་དག་ལ་མི་
[251b.2]འཇིགས་པ་བྱིན་ལ་ཕྱི་ནས་འཇུག་པར་བྱའོ། །འཕགས་པ་རྡོ་རྗེ་ས་འོག་གི་རྒྱུད་ལས་ལྷ་མ་ཡིན་གྱི་བུ་མོ་ལ་དྲག་ཤུལ་སྤྱོད་པའི་ལེའུ་སྟེ་དགུ་པའོ།། །།དེ་ནས་གཞན་ཡང་རིམ་པར་ཕྱེ་བར་གྱུར་པ་ནི་བཅོམ་ལྡན་འདས་དེ་ཉིད་རྣམ་པར་འགྱུར་བ་སྟག་གི་པགས་པའི་ཤམ་ཐབས་ཅན་
[251b.3]ཕྱག་བཞི་པ། ལྷ་མ་ཡིན་ཆེན་པོ་གཞན་ལེན་གྱི་མགོ་ལ་ཕྱག་གཉིས་ཀྱིས་རྡོ་རྗེས་བསྣུན་ནས་གསོད་པར་མཛད་དོ། །ཕྱག་གཡས་པར་ཆུ་སྲིན་གྱི་མཆེ་བའི་རྣམ་པའི་སོར་མོའི་རྩེ་མོ་ལྕགས་ཀྱུས་མེ་ཏོག་འདོན་པ་ལྟར་བསྣུན་པའོ། །གཡོན་པ་སྡིགས་མཛུབ་མཛད་པའོ། །དེའི་མདུན་དུ་
[251b.4]རྡོ་རྗེས་བསྣུན་པའི་ཤིང་ལ་མེ་རབ་ཏུ་འབར་ལ། མེ་ཏོག་དང་འབྲས་བུ་ལྡན་པར་རྡོ་རྗེ་རྩེ་མོ་དྲུག་པ་ཉི་མ་གཅིག་ཏུ་ཕཊ་ཀྱི་ཡི་གེ་དང་ལྡན་པར་བསྲེག་པར་བྱའོ། །དེ་བསྲེགས་པས་ལྷ་མ་ཡིན་ཐམས་ཅད་ཀྱི་རིགས་ཀྱི་བུད་མེད་ཆོ་ངེས་འདེབས་ཤིང་སྐྱབས་མེད་པར་འོང་བར་འགྱུར་རོ། །དེ་རྣམས་དང་ལྷན་
[251b.5]ཅིག་ཏུ་འཇུག་པར་འགྱུར་རོ། །དེ་ན་ལྷ་མོ་གཡོན་ཕྱོགས་པ་ཞེས་འཇིག་རྟེན་དུ་གྲགས་པའི་རྣམ་པ་སྦ་ཚིལ་དང་། ཚ་བ་གསུམ་དང་ལུགས་ཕྱེ་བསྲེས་པ་ལས་གཟུགས་བརྙན་བྱས་ལ་རྡོ་རྗེས་བསྣུན་པའི་ཤིང་ལ་མེ་སྦར་ཏེ། རྡོ་རྗེས་སྙིང་གར་གཟེར་ལ་ཇི་སྲིད་ལངས་ཀྱི་བར་དེ་སྲིད་དུ་བསྲོ་
[251b.6]བར་བྱའོ། །གལ་ཏེ་མི་ལྡང་ན་རྡོ་རྗེའི་རྣམ་པའི་ཐབ་ཁུང་དུ་ཤིང་དེ་ཉིད་ལ་མེ་སྦར་ལ་དུམ་བུར་གཏུབས་ཏེ་སྦྱིན་སྲེག་བྱའོ། །འཁྲུལ་འཁོར་ཐམས་ཅད་ལ་དུ་བ་དེས་རེག་པ་ཙམ་གྱིས་ལྟུང་སྟེ། སླར་འབྱུང་བའི་མཐུ་མེད་པར་འགྱུར་རོ། །གསང་བ་ཆེན་པོ་འདི་དཀྱིལ་འཁོར་མ་མཐོང་བ་དང་། 
[251b.7]ཆོ་ག་མི་ཤེས་པ་དང་། ལས་ཀྱི་སྒྲིབ་པ་མ་སྦྱངས་པ་དང་། དམ་ཚིག་མེད་པ་ལ་སྦྱིན་པར་མི་བྱའོ། །བསོད་ནམས་བྱས་པ་དང་། བུ་གའི་འཁྲུལ་འཁོར་འཇོམས་པ་དང་། སྤྲོ་བའི་སེམས་དང་ལྡན་པ་དང་། ཁ་ན་མ་ཐོབ་མེད་པའི་ཡིད་དང་། ཕ་དང་མ་ལ་གུས་པ་དང་། བྱང་ཆུབ་ཀྱི་
[252a]
[252a.1]སེམས་བསྐྱེད་པ་དང་། དེ་བཞིན་གཤེགས་པ་ལ་བསམ་པ་མི་ཕྱེད་པ་དག་ལ་སྦྱིན་པར་བྱའོ། །འཕགས་པ་རྡོ་རྗེ་ས་འོག་གི་རྒྱུད་ལས་ལྷ་མ་ཡིན་གྱི་དབང་པོ་གཞན་ལེན་གྱི་གཙུག་ཏུ་བྲི་བའི་ལེའུ་སྟེ་བཅུ་པའོ།། །།དེ་ནས་གཞན་ཡང་རིམ་པས་ཕྱེ་བར་
[252a.2]གྱུར་པ་ནི། ཧཱ་ཡང་ཙའི་དབུས་སུ་ཡུངས་ཀར་སྐྱ་བོས་སྟོང་ཕྲག་བརྒྱད་སྲེག་བླུགས་བྱའོ། །དེ་ནས་བུད་མེད་རྣམས་འོང་བར་འགྱུར་རོ། །ལག་པ་ཡོངས་སུ་བཟུང་ནས་འཇུག་པར་བྱེད་དོ། །ཡང་ན་གང་འདོད་པ་དེ་སྟེར་རོ། །འབུམ་ཕྲག་ཉི་ཤུ་རྩ་གཅིག་བཟླས་པས་རི་
[252a.3]བོ་དང་བགེགས་རྣམ་པ་སྣ་ཚོགས་པ་རྣམ་པར་འཇོམས་པར་བྱེད་དོ། །འདི་ནི་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས་རྡོ་རྗེ་ཉིང་ཁུའི་ལེའུ་སྟེ་བཅུ་གཅིག་པའོ།། །།དེ་ནས་འདིར་རྟོག་པ་གཞན་ཡང་བཤད་པར་བྱ་
[252a.4]སྟེ། ལོ་མ་དང་ནས་ཀྱི་བཟའ་བ་དང་། སློང་མོའི་ཟས་ཟ་ཞིང་སྔར་བཤད་པའི་ཚུལ་གྱིས་འབུམ་ཕྲག་གསུམ་བཟླ་བར་བྱའོ། །བཟླས་པ་ཡོངས་སུ་རྫོགས་པ་དང་། རྡོ་རྗེས་བསྣུན་པའི་ཤིང་ལ་རྡོ་རྗེ་ཁྲོ་བོ་ཚོན་གང་ཁྲོ་གཉེར་བསྙེར་ཞིང་མཆུ་བསྡམས་པ་འཇིགས་པར་བྱེད་
[252a.5]པ། རྡོ་རྗེ་འཕྱར་བའི་ལག་པ་ཅན། གཡོན་པའི་མཛུབ་མོ་སྡིགས་མཛུབ་ཏུ་བྱས་པ་དེ་ནས་ཟླ་བ་ཆེར་གཟས་བཟུང་ནས་མི་མཐོང་བ་ན་དུར་ཁྲོད་དུ་ཙནྡན་དམར་པོའི་སྟན་ནམ། ཆུ་བོའི་འགྲམ་གྱི་འཇིམ་པ་ལ་གཞུག་པར་བྱའོ། །དེ་ལ་རྒྱ་ཆེན་པོའི་མཆོད་པ་བྱས་ནས་དེའི་མདུན་
[252a.6]དུ་རྡོ་རྗེས་བསྣུན་པའི་ཤིང་ལ་སོར་དྲུག་པའི་རྡོ་རྗེ་རྩེ་མོ་ལྔ་པ་བྱས་ཏེ་དྲི་དང་། མེ་ཏོག་གིས་མཆོད་ལ་ཇི་ལྟར་འབྱོར་པའི་མཆོད་པ་དང་། གཏོར་མ་བྱས་ཏེ་ཨ་ཤྭཏྠའི་འདབ་མ་བཞིའི་སྟེང་དུ་བཞག་ལ། ལོ་མ་གསུམ་གྱིས་དགབ་པར་བྱའོ། །ལག་པ་གཡོན་པའི་མཐིལ་དུ་དུར་
[252a.7]ཁྲོད་ཀྱི་སོལ་བས་རྡོ་རྗེ་བྲིས་ལ་ལག་པ་དེས་བཀབ་སྟེ། དེ་ཉིད་ཇི་སྲིད་ས་མི་འགུལ་བ་དེ་སྲིད་ཀྱི་བར་དུ་བཟླས་པས་དེ་ནས་འགྲུབ་པར་འགྱུར་རོ། །རྡོ་རྗེ་དེ་ཉིད་ལག་པར་བཟུང་བས་བུ་ག་ཐམས་ཅད་ཀྱི་འཁྲུལ་འཁོར་འཇོམས་པར་བྱེད་དོ། །འདི་ནི་བཅོམ་ལྡན་འདས་རྡོ་རྗེ་འཛིན་པས་
[252b]
[252b.1]བཀའ་སྩལ་ཏོ། །དེ་ནས་བུད་མེད་རྣམས་ཕྱི་རོལ་དུ་དགུག་པར་འདོད་ན་དཔལ་གྱི་བུ་གའི་སྒོར་རྡོ་རྗེ་ཁྲོ་བོ་དེ་ཉིད་བཞག་ལ་དུར་ཁྲོད་ཀྱི་ཤིང་ལ་མེ་སྦར་ཏེ། རྡོ་རྗེ་དེ་ལག་པ་གཡོན་པར་བཟུང་ལ་གཡས་པ་མ་ཡིན་པའི་ལག་པས་ཡུངས་ཀར་སྐྱ་བོ་རྣམས་སྟོང་ཕྲག་བརྒྱད་དུ་སྦྱིན་སྲེག་
[252b.2]བྱའོ། །དེ་ནས་བུད་མེད་རྣམས་འོང་བར་འགྱུར་རོ། །ལག་པ་ནས་བཟུང་སྟེ་འཇུག་པར་བྱེད་དོ། །ཡང་ན་གང་འདོད་པ་དེ་སྟེར་བར་འགྱུར་རོ། །འབུམ་ཕྲག་ཉི་ཤུ་རྩ་གཅིག་ཏུ་བཟླས་པས་རི་མོ་མཁྲང་པོ་རྣམ་པ་སྣ་ཚོགས་འཇོམས་པར་འགྱུར་རོ། །འདི་ནི་བཅོམ་ལྡན་
[252b.3]འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེས་འོག་གི་རྒྱུད་ལས་རྡོ་རྗེ་སྒྲུབ་པར་བྱེད་པའི་ལེའུ་སྟེ་བཅུ་གཉིས་པའོ།། །།སྨན་འདི་སྒྲུབ་པ་པོས་ཅི་ནས་ཀྱང་བསྒྲུབ་པར་བྱའོ། །བགེགས་རྣམས་དང་ལོག་པར་འདྲེན་པ་མེད་པར་བྱེད་དོ། །ཟླ་བ་ཤར་བ་དང་། 
[252b.4]དབང་པོ་ལག་པ་དང་། སིང་གྷྲི་དང་། བྷྱཱ་གྷྲི་དང་། ལག་པ་བཞི་པ་དང་། བྷ་ར་ཧ་ཀརྣི་ཀ་དང་། ག་ཛཱ་ད་ཀ་དང་། ར་ཙ་ནི་དང་། རུ་རྟ་དང་། གུར་གུམ་དང་། དུང་གི་ཕྱེ་མ་རྣམས་གླང་པོའི་གཅིན་གྱིས་སྦྲུས་ལ། ཇི་ལྟར་འདོད་པའི་རིལ་བུ་བྱའོ། །དྲི་དང་། མེ་ཏོག་
[252b.5]དང་། གཏོར་མ་དང་། བདུག་པ་རྣམས་གནས་རྣམས་སུ་བཞག་ལ་ཆུ་འཆག་པ་དང་། དྲི་མ་འདོར་བ་ན་རས་ཀྱིས་བཅིང་བར་བྱའོ། །དྲི་དང་མེ་ཏོག་ལ་སོགས་པ་རྣམས་ཀྱིས་མཆོད་པར་བྱའོ། །གཞན་དུ་ན་ལོག་པར་འདྲེན་པ་རྣམས་ཞུགས་ཏེ་མ་རུང་བར་བྱེད་པར་འགྱུར་རོ། །
[252b.6]བཤད་མ་ཐག་པའི་སྨན་གྱིས་ལོག་པར་འདྲེན་པ་ལ་སོགས་པ་ཐམས་ཅད་རྣམ་པར་ཉམས་ནས་ཕན་ཚུན་ལྟ་ཞིང་འདི་སྐད་ཅེས། འདི་ནི་ཇི་སྲིད་སྨན་ཡོད་པ་དེ་སྲིད་འགྲོ་བར་མི་བྱའོ་ཞེས་སྨྲ་ཞིང་ཕྱོགས་དང་ཉེ་བའི་ཕྱོགས་རྣམས་སུ་འབྱེར་བར་འགྱུར་རོ། །དཔག་ཚད་གཅིག་གི་
[252b.7]ཁོངས་སུ་བགེགས་ལྡང་བར་མི་འགྱུར་རོ། །ལས་ཐམས་ཅད་ཀྱང་འགྲུབ་པར་འགྱུར་རོ། །གང་ཡང་རིག་པ་འཛིན་པས་དུས་གསུམ་དུ་ཉེ་བར་བྱུགས་ན་དེ་ལ་འགའ་ཞིག་གིས་ཀྱང་འཇུག་པར་མི་ནུས་སོ། །བཱ་ལ་ཀ་དང་། སཱ་རི་བ་དང་། ལོ་བྲ་མ་དང་། ལཱ་ངག་ལི་དང་། 
[253a]
[253a.1]སྒོག་པ་དང་། བྱི་བའི་སྤུ་རྣམས་སྦྱར་བའི་བདུག་པ་འབད་པས་བྱས་ན་བུ་གའི་སྒོར་འགྲོ་བ་ན་ཐིགས་པ་ཞི་བར་བྱེད་དོ། །ཨུཏྤལ་སྔོན་པོ་དང་། དྲི་ཞིམ་པོའི་མར་དང་། རུ་རྟ་དང་། ས་ར་བི་དང་། ཙནྡན་དང་། བོ་ལ་ཀ་དང་། བ་ལང་གི་གཅིན་གྱིས་སྦྲུས་པའི་སྨན་
[253a.2]གྱིས་དུག་འཇོམས་པར་བྱེད་ཅིང་དཔལ་གྱི་སྒོའི་དྲོད་གཤེར་ལས་སྐྱེས་པ་འཇོམས་པར་བྱེད་དོ། །ཆུ་ཤིང་དང་། གླ་སྒང་དང་། བཱ་ཎ་དང་། ཀོཥྛ་དང་། ཨུ་དུམ་བཱ་ར་དང་། བ་ལ་དང་། ཨ་ཤྭ་གནྡྷ་དང་། ཤུ་དག་དང་། གེ་རི་ཀརྞྞི་ཀ་དཀར་པོ་སྟེ། འདི་རྣམས་སྦྱར་བས་
[253a.3]ཐམས་ཅད་ཀྱི་གཉིད་དང་། འཁྲུལ་འཁོར་དང་། མུན་པ་འཇོམས་པར་བྱེད་དོ། །ཤི་བྷ་ཨཉྫ་བའི་ས་བོན་དང་། ཨུཏྤལ་དང་། ནཱ་ག་གེ་སར་དང་། ག་བུར་རྣམས་མཉམ་པོར་སྦྱར་བའི་མིག་སྨན་གྱིས་གཉིད་མེད་པར་བྱེད་དོ། །ཀ་ར་དང་། རྟའི་ཁ་ཆུ་དང་། ནཱ་ག་གེ་
[253a.4]སར་དང་། ས་རི་པས་མིག་སྨན་བྱས་ལ་ཁྲོ་བོ་བཟླས་པས་ཉིད་ཀྱི་འཁྲུལ་འཁོར་ཟློག་པར་བྱེད་དོ། །རྨ་བྱའི་གཙུག་ཕུད་དང་མཉམ་པོར་སྦྱར་ལ། ན་ལེ་ཤམ་དཀར་པོ་དང་བཏགས་ཏེ་ལན་བདུན་བཟླས་པས་རྩོད་པ་ཟློག་པར་བྱེད་དོ། །སེམས་རྣམ་པར་གཡེང་བ་མེད་པ་དང་། 
[253a.5]བརྩེ་བ་དང་ལྡན་པ་དང་། ཆོས་ཤེས་པ་དང་། རིང་དུ་མཐོང་བ་གང་གི་ཁྱིམ་དུ་ཆོ་ག་དང་ལྡན་པས་སྨན་བཞག་ནས་ཁྲོ་བོ་རྡོ་རྗེ་ས་འོག་ལ་མཆོག་ཏུ་གུས་པར་གྱུར་ན། དེས་རྐང་འོག་གི་དཔལ་གྱི་སྒོ་འགྲུབ་པར་འགྱུར་ཏེ། འདི་ལ་ཐེ་ཚོམ་མེད་དོ། །ཡ་བའི་མེ་ཏོག་དང་། རྒྱ་སྲན་གྱི་ཕྱེ་
[253a.6]མ་དང་། ཡུངས་ཀར་དང་། བཱ་ལ་དང་། ཨིང་གུ་རྣམས་སྲང་རེ་རེ་སི་ཏ་དང་ལྷན་ཅིག་བསྲེས་ལ་ལན་ཉི་ཤུ་རྩ་གཅིག་བཟླས་པས་བཀྲེས་པའི་འཁྲུལ་འཁོར་ཟློག་པར་བྱེད་དོ། །ཨ་པ་མཱ་རྒའི་ས་བོན་དང་། བི་ཛ་ཨཀྵའི་ས་བོན་དང་། ཨུ་དུམ་བཱ་རའི་རིལ་བུ་ལ་ལན་བདུན་བཟླས་
[253a.7]ན་བཀྲེས་པ་སེལ་བར་བྱེད་དོ། །གླང་པོའི་རྣ་བའི་པ་ལ་ཤའི་ཁུ་བ་བླངས་ལ་རྡོ་རྗེའི་གདོང་སྐྱེས་དང་། རྡོ་རྗེའི་འོ་མ་དང་མཉམ་པོར་སྦྱར་ལ་ཏིལ་མར་དང་བསྐོལ་ཏེ་སྦྱིན་རྣམས་ཐམས་ཅད་ལ་མར་ཁུའི་མཆོག་དེས་བྱུག་པར་བྱའོ། །རྡོ་རྗེ་ལྗོན་པའི་ཁྲག་དང་ནི། །དེ་བཞིན་རྡོ་རྗེ་སྡོང་བུའི་
[253b]
[253b.1]བཅུད། །སེ་བ་ལ་ཡི་བཅུད་དང་སྦྱར། །གསེར་གྱི་མར་དང་བཙོ་བར་བྱ། །ཐོག་མར་དེ་དག་བཅངས་ནས་སུ། །མཁས་པ་ཡིས་ནི་འབད་པས་བསྡད། །འབྲུ་མར་གྱིས་ནི་ལུས་བྱུགས་ནས། །སྦྱིན་གྱི་སྟེང་ནས་འགྲོ་བར་བྱ། །ཨིང་གུ་བི་ལའི་མར་ཁུ་དང་། །ཁ་བ་
[253b.2]ཡི་ནི་ནས་དག་ནི། །རྟ་ཡི་དྲི་དང་མཉམ་བསྲེས་ནས། །རྟ་ཡི་གཅིན་དང་བསྐོལ་བར་བྱ། །འདི་དག་གིས་ནི་ལུས་བྱུགས་ན། །སྦྱིན་གྱིས་གོས་པར་མི་འགྱུར་རོ། །འཕགས་པ་རྡོ་རྗེ་ས་འོག་གི་རྒྱུད་ལས་སྨན་དང་རྩིའི་ལེའུ་སྟེ་བཅུ་གསུམ་པའོ།། །།དེ་
[253b.3]ནས་སེང་གེའི་ལྟ་སྟངས་ཀྱིས་བུ་གར་འཇུག་པར་བྱའོ། །མཁས་པས་མཚན་མ་མཚོན་པར་བྱ་སྟེ། དཔལ་གྱི་སྒོར་རྐང་བཞི་པ་དང་། དངུལ་ཆུ་དང་། བཅུད་ལེན་དང་། བུད་མེད་དང་། གྲུབ་པའི་རྫས་ཀྱིས་ཡང་དག་པར་ཁྱབ་པ་དང་། བུ་ག་གང་དག་ཤང་ཤོང་ཅན། །ལ་ལ་
[253b.4]རྡོ་བས་ཁྱབ་པ་ནི། །དེ་ནི་རང་རོད་ཅན་ཞེས་བྱ། །ས་ནི་འབར་བས་ཆུ་སྐེམས་ཤིང་། །ཕྱི་རོལ་བཤང་བའི་དྲི་མནམ་ཞིང་། །ཀེང་རུས་ཀྱི་ནི་རུས་པས་ཁྱབ། །གདུག་པའི་རྡོབ་དག་གིས་གང་། །དེ་ནི་རང་རོད་ཅན་དུ་བསྟན། །འགའ་ཞིག་འཇིམ་པ་དག་གིས་ཁྱབ། །
[253b.5]ལ་ལ་རྡོ་དང་ཆུ་ཡིས་གང་། །དྲི་མི་ཞིམ་པའི་ཤིང་མང་བ། །རད་རོད་འཇིགས་པ་ཉིད་དུ་འགྱུར། །བཤད་དང་ལྗན་ལྗིན་དྲི་མནམ་ཞིང་། །ཁ་ཅིག་ན་ནི་སྦྲུལ་གྱི་དྲི། །པགས་པ་དང་ནི་བྱ་ཡིས་ཁྱབ། །དེ་ནི་ངེས་པར་ཅེ་སྦྱང་གནས། །ཡང་ན་རྡོ་རྗེ་ས་འོག་ལས་བསྟན་
[253b.6]པའི་ཇི་ལྟ་བུས་རྣམ་པའི་སྒོ་མཁས་པས་ཕྱི་རོལ་དུ་བརྟགས་ནས་འཇུག་པར་བྱའོ། །ཡོ་བྱད་ཐམས་ཅད་དང་ལྡན་པས། །ཁྲོ་བོའི་དམ་པ་ལེགས་པར་བཟླས། །དབང་བསྐུར་བས་ནི་དབང་བསྐུར་ལ། །བློ་དང་ལྡན་པས་བསྲུང་བར་བྱ། །འདི་ཡི་ཚུལ་གྱིས་དཔའ་བོ་ཡིས། །
[253b.7]ས་འོག་མཐོ་རིས་དཔལ་གྱི་སྒོ། །དེར་ནི་སོམ་ཉི་མེད་པར་འཇུག །དེ་ཡིས་འདོད་འབྲས་ཐོབ་པར་འགྱུར། །དཔའ་བོ་དེ་ཡིས་ཆེར་སྤྲོ་བས། །གཏོང་དང་བརྩེ་ལྡན་གཙང་བ་དང་། དྲེགས་མེད་མངོན་པའི་ང་རྒྱལ་བྲལ། །འཇིགས་བྲལ་ཁྱད་པར་འཕགས་པའི་ཡིད། །
[254a]
[254a.1]མེ་འོད་དང་ནི་ལྟས་ཆེན་པོ། །མཐོང་ནས་ཟུག་རྔུ་མེད་པའི་སེམས། །རྡོ་རྗེ་ལྟ་བུར་བརྟན་པ་ཡིས། །བསྒྲུབ་པར་དཀའ་ཡང་བསྒྲུབ་པར་བྱ། །འཕགས་པ་རྡོ་རྗེ་ས་འོག་གི་རྒྱུད་ལས་འཁྲུལ་འཁོར་བརྟག་པའི་ལེའུ་སྟེ་བཅུ་བཞི་པའོ།། །།དེ་ནས་གཞན་ཡང་
[254a.2]དཔལ་གྱི་སྒོར་འཇུག་པའི་རིམ་པར་ཕྱེ་བར་གྱུར་པ་ནི། འཁྲུལ་འཁོར་གྱི་ནི་དྲུང་འགྲོ་བ། །ཤིན་ཏུ་མྱུར་དང་བུལ་མིན་པར། །རྐང་པ་འཇོག་ཅིང་འབད་པ་ཡིས། །ཀུན་ནས་འཁྲུལ་འཁོར་བལྟ་བར་བྱ། །གང་ཚེ་འཁྲུལ་འཁོར་གཡོ་བ་དང་། །འགུལ་བ་དང་ནི་ལྡེག་
[254a.3]པའམ། །ཡང་ན་མཚོན་ཆ་ཐོགས་པ་སྟེ། །མདའ་དང་ཤག་ཏི་དབྱུག་གུ་དང་། །རལ་གྲི་འཁོར་ལོ་མཚོན་ཆ་ཡི། །འཁྲུལ་འཁོར་གྱིས་ནི་གང་མཐོང་ཞིང་། །གྲི་གུག་སྤུ་གྲིའི་སོ་དག་དང་། །དེ་བཞིན་ལུག་ལས་སོགས་འགྲོ་བ། །དེ་ལྟའི་རྣམ་པ་མཐོང་ན་ནི། །ཕྱག་
[254a.4]རྒྱ་ལེགས་པར་བཅིང་བར་བྱ། །ཡུངས་ཀར་སྐྱ་བོ་ཉིད་དམ་ནི། །ཐལ་བ་ལ་ཡང་ཁྲོས་པ་ཡིས། །ཁྲོ་བོ་ལན་བདུན་བཟླས་ནས་སུ། །འཁྲུལ་འཁོར་ལ་ནི་མཁས་པས་བསྣུན། །གདོན་མི་ཟ་བར་དེ་ལྟུང་ངོ་། །ལྷ་ཡི་ཁང་པར་འཇུག་པར་བྱ། །གང་དག་ལྷ་ཆེན་པོར་
[254a.5]གྱུར་པ། །དེར་ནི་ཡི་དགས་གཏོར་མ་མཐོང་། །ཇི་ལྟར་བཀྲེས་ཀྱང་མི་བཟའོ། །དེ་ཉིད་དུ་ནི་ངེས་མཐོང་བ། །སྐད་ཅིག་ཙམ་ཡང་མི་འགུལ་ཞིང་། །དེ་ཚེ་དེ་ནི་མི་སྨྲ་སྟེ། །ལྷ་མིན་སྟོང་གིས་རྒྱས་བཏབ་པས། །དེ་མཐོང་ནས་ནི་རུས་སྦལ་གྱི། །རྒྱ་ལྡན་ལན་བདུན་
[254a.6]བཟླས་པས་གཡོ། །དེ་ནི་རང་བཞིན་དང་བ་ཡིས། །གུས་དང་བཅས་པས་ཕྱག་འཚལ་ཏེ། །ལེགས་པར་བྱོན་ཏམ་དཔའ་བོ་རྣམས། །ཅི་བདེ་བར་ཡང་འཇུག་པར་མཛོད། །གྲུབ་པའི་ཆོ་གའི་སྦྱོར་བ་རྣམས། །རིན་ཆེན་རྣམ་པ་དུ་མ་དང་། །དངུལ་ཆུ་དང་ནི་བཅུད་ལེན་
[254a.7]དང་། །ནོར་བུ་རྣམས་དང་བུད་མེད་དང་། །གཞན་ཡང་ནང་ན་གང་བ་ཡི། །རལ་གྲི་དང་ནི་མཚོན་ཆ་རྣམས། །དེ་དག་གི་ནི་ལག་པ་ནས། །བཟུང་ནས་ཇི་ལྟར་བདེ་བར་སྟོན། །ཕྱག་ན་རྡོ་རྗེའི་བྱིན་བརླབས་ཀྱིས། །དེར་ནི་ཇི་ལྟར་འདོད་པར་བྱ། །དེར་ནི་ཇི་ཙམ་
[254b]
[254b.1]སྡོད་ཀྱི་བར། །ལྷ་མིན་བུ་མོ་རྣམས་དང་རྩེ། །དེ་རྣམས་ཀྱིས་བསྟན་ལམ་ནས་ནི། །ཅི་བདེ་བར་ནི་ངེས་པར་འདོང་། །ལྷ་མིན་གྲོང་དུ་བདེ་བར་འགྲོ། །ཇི་ལྟར་བདེ་བར་སླར་ཡང་འོང་། །གང་དག་དེར་ནི་སྔོན་སོང་བ། །རྡོ་རྗེ་ས་འོག་གིས་གཟིར་བས། །གལ་ཏེ་འོངས་
[254b.2]པར་མ་གྱུར་ན། །དེར་ནི་རྨོངས་ནས་འཆི་བར་འགྱུར། །དེས་ན་སྔོན་རྒྱུ་ཞུགས་རྣམས་ལ། །བློ་གྲོས་ལྡན་པས་གཟིར་མི་བྱ། །འཕགས་པ་རྡོ་རྗེ་ས་འོག་གི་རྒྱུད་ལས་དཔལ་གྱི་སྒོར་འཇུག་པའི་ལེའུ་སྟེ་བཅྭ་ལྔ་པའོ།། །།དེ་ནས་དཔལ་གྱི་སྒོའི་རྟོགས་པ་བརྗོད་པའི་
[254b.3]རིམ་པར་ཕྱེ་བར་གྱུར་པ་ནི། དཔལ་གྱི་སྒོ་ཡི་ཕྱིར་གནས་པའི། །མཚན་ཉིད་མཐོང་ནས་ཤེས་པ་ཡིས། །སྨྲ་སྤངས་སློང་བ་ཟ་བ་དང་། །འཁྲུག་པ་མེད་པའི་སེམས་ལྡན་པས། །བློ་གྲོས་ཅན་གྱིས་འབུམ་ཕྲག་གསུམ། །དཔལ་གྱི་སྒོ་ལ་བརྟེན་ཏེ་བཟླས། །འབུམ་ཕྲག་
[254b.4]དང་པོ་བཟླས་པ་ཡིས། །འཁྲུལ་འཁོར་རྣམས་ནི་ལྟུང་བར་འགྱུར། །གཉིས་པ་ཡིས་ནི་ས་གཡོ་ཞིང་། །དུ་བ་ཆེན་པོ་འཁྲུག་པར་འགྱུར། །གསུམ་པ་ཡིས་ནི་དྲོ་ལྡན་པའི། །རྒྱན་དང་སྐེ་རགས་གྲོལ་བ་ཡིས། །ལྷ་མིན་བུ་མོ་ངེས་པར་འོང་། །ཁྲོ་བོ་མེ་ཡིས་བསྲོས་
[254b.5]པ་ན། །བསྐལ་པའི་མེ་སྙམ་སེམས་པ་ཡིས། །ཅ་ཅོ་འདོན་ཞིང་རྣམ་པར་འབྲོས། །དེར་ནི་ཞི་བར་བྱ་དོན་དུ། །ཙནྡན་ལྡན་མར་སྦྱིན་སྲེག་གིས། །དེ་ཡི་ལུས་ནི་རྣལ་མར་གནས། །བསམ་པ་ཐག་པས་འདུད་པར་འགྱུར། །དཔལ་གྱི་སྒོ་དེར་ནོར་རྣམས་དང་། །རལ་
[254b.6]གྲི་ལྡོང་རོས་མིག་ལ་སོགས། །དངུལ་ཆུ་བཅུད་ལེན་བཟང་པོ་དང་། །བུད་མེད་སྟོང་ཕྲག་བརྒྱ་རྣམས་གནས། །བདག་གི་བདག་པོ་ཁྱོད་ཀྱིས་མཛོད། །མཐོ་རིས་ས་འོག་བཟང་པོ་སྟེ། །གལ་ཏེ་དེར་ནི་མི་འཇུག་ནའང་། །ཇི་ལྟར་བཞེད་པ་དེ་བཞིན་མཛོད། །རལ་གྲི་གྲུབ་པའི་
[254b.7]མིག་སྨན་སོགས། །དེ་ཡི་མདུན་དུ་བཞག་ནས་ཀྱང་། །རྡོ་རྗེ་ཁྲ་བོས་གཟིར་བས་ན། །ཡིད་ལ་གཅགས་བཞིན་སྟེར་བར་འགྱུར། །ཇི་ལྟར་འདོད་པ་དེ་བཟུང་སྟེ། །དེ་ནི་བཏང་བ་ཉིད་དུ་བྱ། །དེར་ནི་དཀྱིལ་འཁོར་བསྡུ་བྱས་ཏེ། །ལྷ་དག་མཉེས་པར་བྱས་ནས་སུ། །
[255a]
[255a.1]ཁྲོ་བོ་དེ་ཡང་གཤེགས་སུ་གསོལ། །བརྒྱ་རྩ་བརྒྱད་བཟླས་ཅི་བདེར་འགྲོ། །གོ་ཆ་ཆེན་པོ་གྱོན་པ་ཡིས། །བློ་དང་ལྡན་པས་དབང་བླངས་ཏེ། །སེར་སྣ་ཁྲོ་དང་འགྱོད་པ་དང་། །ཕྲག་དོག་ལ་སོགས་དོར་ནས་སུ། །རྟག་ཏུ་སྤྲོ་བར་འགྱུར་པ་ཡིས། །བྱ་བ་བྱས་
[255a.2]ན་ལེགས་པར་འགྲུབ། །འདི་ནི་བཅོམ་ལྡན་རྡོར་འཛིན་གསུང་། །འཕགས་པ་རྡོ་རྗེ་ས་འོག་གི་རྒྱུད་ལས་དཔལ་གྱི་སྒོར་དྲག་ཤུལ་སྤྱོད་པའི་ལེའུ་སྟེ་བཅུ་དྲུག་པའོ།། །།དེ་ནས་མཚན་ཉིད་གཞན་གྱིས་རིམ་པར་ཕྱེ་བར་གྱུར་པ་ནི། སྔོན་དུ་འབུམ་ཕྲག་གསུམ་བཟླས་
[255a.3]ལ། དེ་ནས་བུ་གའི་སྒོར་ལུས་དྲི་ཞིམ་པོས་འོ་མ་དང་ནས་ཟན་ཟ་ཞིང་འབུམ་ཕྲག་གསུམ་བཟླའོ། །དེ་ནས་བུ་གའི་འཁྲུལ་འཁོར་ཐམས་ཅད་འཇོམས་པར་འགྱུར་རོ། །དེ་ནས་ཐེ་ཚོམ་མེད་པར་གྱུར་པའི་ཡིད་ཀྱིས་སྒོ་དྲུང་དུ། སྲེག་བླུགས་བརྒྱ་རྩ་བརྒྱད་བྱས་ལ་འཇུག་པར་བྱ་སྟེ་རང་
[255a.4]གི་ཁྱིམ་བཞིན་ནོ། །ལྷ་མ་ཡིན་གྱི་དབང་པོ་གཞན་ལེན་གྱིས་བསྒྲགས་པའི་གསང་བ་ཆེན་པོ་བཅོམ་ལྡན་འདས་རྡོ་རྗེ་འཛིན་པས་སེམས་ཅན་ཐམས་ཅད་ཀྱི་ཕྱིར་ས་འོག་གི་གསང་བ་ཆེན་པོའི་དཔལ་གྱི་སྒོ་བཀའ་སྩལ་པ། རྡོ་རྗེ་འཁོར་ལོ་དེ་བཞིན་དུ། །རྩེ་གསུམ་ཀུ་མུད་པདྨ་དང་། །
[255a.5]བཀྲ་ཤིས་དང་ནི་དུང་ཉིད་དང་། །ཆུ་སྲིན་དུ་ནི་མཚོན་པར་བྱ། །རྡོ་རྗེས་གནོད་སྦྱིན་རྣམས་སུ་འགྲོ། །འཁོར་ལོས་སྲིན་པོ་རྣམས་འགྲོ་སྟེ། །ཀླུ་ཡི་ཁང་པར་རྩེ་གསུམ་གྱིས། །རྐང་འོག་ཏུ་ནི་ཀུ་མུ་དས། །ལམ་པོ་ཆེར་ནི་པདྨས་འགྲོ། །བཀྲ་ཤིས་ཁྱིམ་གྱིས་མཛོད་ཁྱིམ་དོང་། །
[255a.6]ཆུ་སྲིན་གྱིས་ནི་བུད་མེད་ཁྱིམ། །འཕགས་པ་རྡོ་རྗེ་ས་འོག་གི་རྒྱུད་ལས་མཚན་ཉིད་ཀྱི་ལེའུ་སྟེ་བཅུ་བདུན་པའོ།། །།དེ་ནས་རིག་པ་འཛིན་པའི་རྣལ་འབྱོར་གྱི་རིམ་པར་ཕྱེ་བར་གྱུར་པ་ནི། མུན་པ་ལས་ནི་འདས་པ་ན། །གང་ཚེ་སྒྲོན་མའི་འོད་གསལ་བ། །དེ་ནི་འཁྲུལ་འཁོར་
[255a.7]གནས་ཞེས་བྱ། །གནས་དེར་བློ་ལྡན་འགྲོ་མི་བྱ། །འཁྲུལ་འཁོར་གཞོམ་པར་བྱ་བའི་ཕྱིར། །རྡོ་རྗེ་འཕྱར་བ་སྦྱར་བར་བྱ། །རྐང་པ་གཡས་པ་བཏེག་ནས་སུ། །གཡོན་པའི་སྟེང་དུ་སྦྱར་བར་བྱ། །ལྟེ་བའི་གནས་སུ་ཁུ་ཚུར་གྱིས། །གར་གྱི་སྦྱོར་བས་བསྐོར་བར་བྱ། །ལག་
[255b]
[255b.1]པ་གཡས་པ་བསྒྲེང་ནས་སུ། །གཡོན་པ་ལ་ནི་བསྣུན་པར་བྱ། །སྟེང་དུ་ལག་པ་འོག་ཏུ་བལྟ། །ཕྱི་རུ་འདི་ཡིས་བསྣུན་པར་བྱ། །ཡུངས་ཀར་དང་ནི་ཐལ་བ་ཡིས། །བསྣུན་པས་ས་ནི་གཡོ་འགྱུར་ཏེ། །འཁྲུལ་འཁོར་ལྷོད་པ་ཉིད་དུ་འགྱུར། །སླར་ཡང་དེ་ཡིས་བསྣུན་པ་
[255b.2]ཡིས། །གདོན་མི་ཟ་བར་ལྟུང་བར་འགྱུར། །རྐང་པ་མཉམ་པར་གནས་བྱས་ནས། །ལག་པ་གཡོན་པ་སྙིང་གར་བཞག །གནས་དེ་ཕྱི་རུ་གར་བྱས་ཏེ། །གང་ཡང་རུང་བས་བསྣུན་པར་བྱ། །ཧཱུྃ་དང་ལྡན་པའི་ཁྲོ་བོ་ཡིས། །ཕྱེ་མར་གྱུར་ནས་ས་ལ་ལྟུང་། །རྡོ་རྗེ་འཕྱར་
[255b.3]བའི་ཆོ་ག་ཡིས། །ས་ལ་ལྟུང་བའི་འཁྲུལ་འཁོར་རྣམས། །སླན་ཆད་དེར་ནི་འབྱུང་མི་འགྱུར། །འཁྲུལ་འཁོར་མེད་པའི་བུ་གར་ཤེས། །ནམ་མཁའི་འཁྲུལ་འཁོར་གང་བཤད་དང་། །གང་ཡང་དུག་གི་རླུང་འབྱུང་བ། །དེ་ཡང་ཆོ་ག་འདི་ཡིས་སུ། །མཐོང་བ་ཙམ་གྱིས་
[255b.4]ལྟུང་བར་འགྱུར། །དམ་ཚིག་ཤེས་པ་བླ་ལྡན་དེས། །ཡང་ན་ལྷ་ཡི་གནས་མཐོང་ན། །འཕྱར་བའི་ཕྱག་རྒྱས་ལེགས་བསྣུན་ཞིང་། །བསྐོར་ཞིང་རབ་ཏུ་འཕེན་པ་ཡིས། །འབྱུང་པོ་རྣམས་ནི་དགུག་པར་བྱ། །དེ་བཞིན་དམ་ཚིག་ཉིད་ཀྱང་བསྟན། །སྒྲུབ་པ་དབང་བསྐུར་
[255b.5]ལྡན་པ་དང་། །ལས་ཀྱི་ཆོ་ག་མཐོང་བ་ཡིས། །དེ་ཉིད་འདི་ནི་བསྟན་པར་བྱ། །གཞན་དུ་ན་ནི་འཆི་བར་འགྱུར། །དཔལ་གྱི་སྒོ་ཡི་སྨན་རྣམས་དང་། །དངུལ་ཆུ་གྲུབ་པའི་མིག་སྨན་སོགས། །དེ་བཞིན་བུད་མེད་རྣམས་དང་ནི། །དེ་ཉིད་དུ་ནི་མི་སྣང་འགྱུར། །གཏེར་དང་
[255b.6]གསེར་འགྱུར་བུ་གའི་སྒོར། །དབང་དུ་བྱེད་པའང་དེ་བཞིན་དུ། །དབང་བསྐུར་མེད་པའི་བློ་ལྡན་གྱིས། །མཐོང་ཡང་ཐོབ་པར་མི་འགྱུར་རོ། །ལྷ་མ་ཡིན་གྱི་ཆོ་ག་དང་། །རྡོ་རྗེ་ས་འོག་དཀྱིལ་འཁོར་དུ། །ཇི་ལྟར་ཞུགས་པར་གྱུར་པ་ཡི། །དཀྱིལ་འཁོར་བསྲུང་བ་བྱས་ནས་
[255b.7]སུ། །བླ་མ་ལ་ནི་ཡོན་ཕུལ་ཏེ། །དྲི་དང་མེ་ཏོག་མཆོད་པ་བྱ། །རྡོ་རྗེ་ཆུ་ཡི་ཆུས་བཀང་ནས། །ཕྲ་བའི་རས་ཀྱིས་མགྲིན་བཅིངས་པའི། །བུམ་པ་ལྡན་པའི་གཞན་དག་གིས། །མཚན་ཉིད་དེ་ཡིས་དབང་བསྐུར་བྱ། །དེ་ནས་རུས་སྦལ་ཕྱག་རྒྱ་བཅིང་། །བྱིན་བརླབས་ཕྱག་
[256a]
[256a.1]རྒྱའམ་དེ་བཞིན་དུ། །ལྷ་མིན་ཕྱག་རྒྱས་རྗེས་གནང་ནི། །བླ་མས་བྱིན་པས་དོན་ཀུན་འགྲུབ། །ལྷ་མིན་རྣམས་དང་འཁྲུལ་འཁོར་རྣམས། །སྒྱུ་མ་ཡིས་ནི་བརྒྱན་པ་རྣམས། །འབྱེད་དང་རབ་ཏུ་འབྱེད་པ་ནི། །རིག་པ་འཛིན་པ་དེ་ཡིས་འགྲུབ། །འཁྲུལ་འཁོར་
[256a.2]གྱིས་མིན་དུག་གིས་མིན། །ཆུ་ཡིས་མ་ཡིན་མེས་ཀྱང་མིན། །གླང་པོ་སོགས་མིན་ལྟོ་འཕྱེས་མིན། །དེ་ལ་འཁྲུལ་འཁོར་བཞིས་ཀྱང་མིན། །རལ་གྲི་དབྱུག་གུ་མུ་སཎྜ། །ཆུ་བོ་ཨཉྫ་ག་སྤྲུལ་མིན། །གཞན་ཡང་འཁྲུལ་འཁོར་སྣ་ཚོགས་པ། །གསང་བའི་མཚམས་ན་རྟེན་
[256a.3]རྣམས་ཀྱང་། །དབང་བསྐུར་དམ་ཚིག་དག་གིས་ནི། །བྱིན་བརླབས་དེ་ལ་བསྣུན་མི་འགྱུར། །དེ་ཡི་མཐུ་ཡིས་ཅུང་ཟད་ཅིག །བཟླས་པས་འཁྲུལ་འཁོར་ཐམས་ཅད་འཇོམས། །དེ་ནི་རིག་པ་འཛིན་པ་ཡིས། །རིགས་ཀྱིས་བྱིན་གྱིས་བརླབས་པར་འགྱུར། །དེས་ན་འབད་
[256a.4]པ་ཐམས་ཅད་ཀྱིས། །དབང་བསྐུར་བ་ནི་སྦྱར་བར་བྱ། །དོན་ཀུན་གྲུབ་པ་ཐོབ་འགྱུར་ཞིང་། །དེ་ལ་ལྷས་ཀྱང་བྱིན་གྱིས་རློབ། །དམན་པའི་བྱ་བ་དོར་བར་བྱ། །མངོན་སྤྱོད་ཀྱི་ནི་ལས་ཀྱང་སྤངས། །འབེབས་དང་དབང་དུ་བྱ་བ་དང་། །གདོན་གྱི་ལས་ཀྱང་དོར་བར་བྱ། །
[256a.5]བློ་དང་ལྡན་པས་རྒྱུན་དུ་བཟླས། །ཉོན་མོངས་བྲལ་བའི་སྙོམས་འཇུག་གིས། །འཕགས་པ་རྡོ་རྗེ་ས་འོག་གི་རྒྱུད་ལས་རིག་པ་འཛིན་པའི་ལེའུ་སྟེ་བཅྭ་བརྒྱད་པའོ།། །།དེ་ནས་ཁྲོ་བོའི་རྒྱལ་པོ་རྡོ་རྗེ་ས་འོག་གིས་བྱིན་གྱིས་བརླབས་པ་མཆོག་ཏུ་གསང་བའི་དཀྱིལ་འཁོར་
[256a.6]བཤད་པར་བྱའོ། །དབང་ལྡན་གྱི་ཕྱོགས་སུ་བལྟས་ཏེ་འཁོད་ལ། གྲོང་གི་མཐའ་མ། གྲོང་ཁྱེར་གྱི་ཕྱོགས་ཀྱི་མཐར་རྡོ་དང་། རུས་པ་དང་། གསེག་མ་དང་། དམན་པའི་སོལ་བ་དང་། ཐལ་བ་དང་། གྱོ་མོ་དང་། སོ་ཕག་དང་། གནོད་སྦྱིན་ལ་བཙུགས་པའི་ཤིང་དང་། 
[256a.7]མགལ་དུ་མ་རྙིང་པ་དང་། ཆུ་འཇག་པ་དང་། ཁམ་ཕོར་གྱི་ཕུང་པོ་དོར་ཏེ། བཀྲ་ཤིས་ཀྱི་ཉིན་པར་བསྲུང་བ་བྱས་ལ་ཁ་དོག་ལྔས་ཁྲུ་བཞི་པ། གྲྭ་བཞི་པ། སྒོའི་མཚམས་སུ་སྒོ་ཁང་དང་། དཀྱིལ་འཁོར་དབུས་ཟླུམ་པོར་གནས་པ། གནས་གཡས་བསྐོར་དུའོ། །ཕྱོགས་
[256b]
[256b.1]བྲལ་གྱི་མཚམས་སུ་ཟླུམ་པོ་མ་ཡིན་པའི་དཀྱིལ་འཁོར་རོ། །ཆེར་བརྟགས་ཏེ་རི་མོ་རྡོ་རྗེས་བྱིན་གྱིས་བརླབ་བོ། །གོ་རིམས་བཞིན་དུ་ལྷ་མ་ཡིན་གྱི་རྒྱལ་པོ་རྣམས་ཀྱི་གནས་རྒྱ་མཚོ་ཆེན་པོ་བྲི་བར་བྱའོ། །བློ་གྲོས་དང་ལྡན་པས་དཔལ་གྱི་སྒོ་བྲི་བར་བྱའོ། །རིན་པོ་ཆེའི་རྣམ་
[256b.2]པ་མཚན་ཉིད་དང་ལྡན་པ་དང་། འཁྲུལ་འཁོར་གྱི་གནས་དང་། སྨན་དང་། དངུལ་ཆུ་དང་། བཅུད་ལེན་དང་། གྲུབ་པའི་རྫས་དང་། ཉེ་བར་སྤྱོད་པ་དང་། གཏོར་མ་དང་། བུམ་པ་གང་བ་སྟེ། དེ་རྣམས་ཀྱི་གནས་རྣམས་ཐིག་གིས་གདབ་པར་བྱའོ། །དེ་ནས་དཀྱིལ་
[256b.3]འཁོར་གྱི་དབུས་སུ་སངས་རྒྱས་བཅོམ་ལྡན་འདས་གཞག་པར་བྱའོ། །དེའི་གཡས་སུ་ལག་ན་རྡོ་རྗེའོ། །དེ་དང་ཉེ་བར་ཁྲོ་བོ་རྡོ་རྗེ་ས་འོག་ལག་པར་རྡོ་རྗེ་དགྲ་སྟ་ཅན་གཞག་པར་བྱའོ། །བཅོམ་ལྡན་འདས་ཀྱི་གཡོན་གྱི་དྲུང་དུ་བྱང་ཆུབ་སེམས་དཔའ་དྲི་མ་མེད་པའི་བློ་གྲོས་རྔ་ཡབ་
[256b.4]འཛིན་པ་གཞག་པར་བྱའོ། །དེ་ནས་རྡོ་རྗེ་འཛིན་པའི་འོག་ཏུ་ཆུང་མ་དང་བཅས་པའི་དབང་ཕྱུག་གི་མདུན་དུ་ཁྱུ་མཆོག་དང་ལྡན་པ་གཞག་པར་བྱའོ། །དེ་ནས་ཤར་གྱི་སྒོར་འཕར་མ་དང་པོ་ལ་སྨན་ཐམས་ཅད་དང་། དངུལ་ཆུ་དང་། བཅུད་ལེན་དང་། རྒྱན་དང་། གཞོན་ནུ་མ་ལ་སོགས་པ་
[256b.5]གཞག་པར་བྱའོ། །དེ་ནས་ལྷོའི་སྒོར་ལྷ་མ་ཡིན་བརྒྱད་གཞག་པར་བྱ་སྟེ། སྟོབས་ཅན་དང་། སྟོབས་ཅན་གྱི་བུ་དང་། བདེ་མཆོག་དང་། གཞན་ལེན་དང་། དུས་ཀྱི་མུ་ཁྱུད་དང་། ཐགས་ཟངས་རིས་དང་། རབ་སིམ་དང་། དབྱིག་ཟའོ། །དེ་ནས་ནུབ་ཀྱི་སྒོར་
[256b.6]འཁྲུལ་འཁོར་སྟོང་སུམ་ཅུ་གཞག་པར་བྱ་སྟེ། དེ་ལ་འཁྲུལ་འཁོར་བརྒྱད་རྣམ་པ་དང་བཅས་པ་བྲིའོ། །སྲད་བུ་དང་། གྲི་གུག་དང་། བུད་མེད་དང་། སེང་གེ་དང་། ལུག་དང་། མདའ་དང་བཅས་པའི་གཞུ་དང་། ཆུ་རྒྱུན་དང་། སྦྱིན་དང་། གཉིད་ཀྱི་འཁྲུལ་འཁོར་
[256b.7]རྣམས་སོ། །དེ་ནས་བྱང་གི་སྒོའི་འཕར་མར་བུ་ག་བརྒྱད་རྣམ་པ་དང་བཅས་པ་བྲི་བར་བྱ་སྟེ། ལུག་གི་གདོང་དང་། ཆུ་སྲིན་གྱི་གདོང་དང་། གླང་པོ་ཆེའི་གདོང་དང་། ལྟོ་འཕྱེའི་གདོང་དང་། བྱི་བའི་གདོང་དང་། སྐྱེས་བུའི་གདོང་དང་། དཀྱིལ་འཁོར་གྱི་རྣམ་པ་དང་། མ་
[257a]
[257a.1]བྱས་པའི་གདོང་གི་རྣམ་པ་རྣམས་སོ། །དེ་ནས་མཚམས་རྡོ་རྗེས་བྱིན་གྱིས་བརླབས་པའི་འོག་ཏུ་སྒོ་བྲལ་བཞི་གཞག་པར་བྱའོ། །མེའི་མཚམས་སུ་མེའི་ཐབ་ཁུང་ངོ་། །རླུང་དུ་ཆུའི་ཐབ་ཁུང་ངོ་། །བདེན་བྲལ་དུ་བདུག་སྤོས་ཀྱི་ཐབ་ཁུང་ངོ་། །དབང་ལྡན་དུ་སྦྲུལ་
[257a.2]གྱི་རྣམ་པ་གཞག་པར་བྱའོ། །དེ་ནས་དེ་རྣམས་སྤྱན་དྲངས་ལ། རྡོ་རྗེ་ཁྲོ་བོ་འབེབས་པ་ཆེན་པོས་བྱིན་གྱིས་བརླབ་པར་བྱའོ། །བུམ་པ་རྩ་བ་ནག་པོ་མེད་པ་བཞི་ལྗོན་པ་ལྔ་དང་། སྨན་ལྔ་དང་། རིན་པོ་ཆེ་ལྔ་དང་ལྡན་པ་ལ་རས་ཕྲ་བ་དྲི་ཞིམ་པ་སྐྲ་མེད་པས་མགུལ་པ་བཅིངས་ཏེ། 
[257a.3]མཚམས་བཞི་པོ་རྣམས་སུ་རྡོ་རྗེས་བྱིན་གྱིས་བརླབས་པ་ལ། ཡུངས་ཀར་གྱིས་བྱིན་གྱིས་བརླབས་ཏེ་གཞག་པར་བྱའོ། །དེ་ནས་རྡོ་རྗེའི་ཆུ་དང་། ཕྱག་རྒྱས་བྱིན་གྱིས་བརླབས་པའི་མེ་ཏོག་དང་། བདུག་པ་དང་། མར་མེ་དང་། དྲིལ་སོགས་པ་དང་། ལྷ་བཤོས་དབུལ་བར་
[257a.4]བྱའོ། །དེ་ནས་སྣ་ཚོགས་པའི་རོ་དང་། འབྲས་བུ་དང་། འབྲས་ཀྱི་རྒྱལ་པོའི་འབྲས་བུ་ལེགས་པར་སྦྱར་བ་ཆང་དང་ཤ་མེད་པའི་ལྷ་བཤོས་དང་། གཏོར་མ་ཡིད་དུ་འོང་བ་དམ་པ་རྒྱ་ཆེན་པོས་འབྱུང་པོ་ཐམས་ཅད་ལ་ཕྱོགས་དང་མཚམས་རྣམས་སུ་བྱིན་ལ་ཉེ་རེག་བྱའོ། །ཆོ་ག་
[257a.5]བཞིན་དུ་ཕྱག་རྒྱ་དང་དཀྱིལ་འཁོར་གྱི་བྱ་བ་བྱས་ལ། ཁྲོ་བོའི་རྒྱལ་པོ་དཔའ་བོ་གཅིག་པ་རྡོ་རྗེས་འོག་རྗེས་སུ་དྲན་པས་བཟླས་པར་བྱའོ། །སྐྱེས་བུ་དཔའ་བོས་བྱིན་གྱིས་བརླབ་པའི་དོན་གྱི་ཕྱིར་ལྷ་མ་ཡིན་གྱི་ཕྱག་རྒྱའི་འོག་ཏུ་སོན་པར་རྐང་མཐིལ་ནས་སྤྱི་གཙུག་གི་བར་དུ་གོ་ཆས་
[257a.6]བྱིན་གྱིས་བརླབ་བོ། །ཇི་ལྟར་མི་འབབ་ན་དེ་ནས་དྲི་བཟང་པོ་དང་། བདུག་སྤོས་ཀྱིས་བདུགས་ལ་རས་དཀར་པོ་ཕྲ་བས་གདོང་གཡོགས་ཏེ། ལག་པ་རྡོ་རྗེ་ཐལ་མོའི་ཕྱག་རྒྱ་སྦྱར་ལ། ལས་ཀྱི་གྲུ་ལ་རྐང་པ་གཉིས་བཞག་སྟེ་ཡོན་ཕུལ་ལ། རྣ་བ་དམ་ཚིག་གིས་བྱིན་གྱིས་བརླབས་པས་
[257a.7]སངས་རྒྱས་དང་། ཆོས་དང་། དགེ་འདུན་དང་། བྱང་ཆུབ་སེམས་དཔའི་རིགས་རྣམས་ཀྱི་དམ་ཚིག་ཕྱེ་བ་རྣམས་དང་། དམ་ཚིག་མཚུངས་པར་འགྱུར་རོ། །འདི་ལྟ་བུའི་དམ་ཚིག་ཐོས་ནས་མེ་ཏོག་དོར་བར་བྱའོ། །གང་གི་སྟེང་དུ་ལྷུང་བ་དེའི་ལྷའི་རིགས་སོ། །
[257b]
[257b.1]ཐོག་མར་ཕྱག་རྒྱ་བཅིངས་པས་བྱིན་ཀྱིས་བརླབས་ནས་དེ་ལ་ཡོན་འབུལ་བར་བྱའོ། །དེ་ནས་རྡོ་རྗེ་ཞགས་པའི་ཕྱག་རྒྱས་དཀྱིལ་འཁོར་བསྡུས་ཏེ། ཆོ་ག་བཞིན་དུ་ཕྱག་རྒྱ་དང་སྔགས་ལྷ་རྣམས་གཤེགས་སུ་གསོལ་བར་བྱའོ། །དེ་ནས་དཀྱིལ་འཁོར་མཐོང་ནས་དམ་ཚིག་དམ་པས་
[257b.2]བྱིན་གྱིས་བརླབས་པ་དང་། གསང་སྔགས་ཐམས་ཅད་ཀྱིས་བྱིན་གྱིས་བརླབས་པ་དང་། ལེགས་པར་བགྲོད་པ་དང་། འདོད་པའི་དོན་ཐམས་ཅད་ཀྱི་དངོས་གྲུབ་ཐོབ་པ་དང་། འདུལ་བ་རྣམས་ལ་རབ་ཏུ་སྦྱོར་བ་དང་། རྒྱུད་རྣམས་ཀྱི་འགོག་པ་དང་། འཆིང་བ་དང་། སྟོན་པ་
[257b.3]དང་། བྱེད་པ་དང་། བསྐྱོད་པ་དང་། ཕུར་བུས་བསྣུན་པ་དང་། འབྱེད་པ་དང་། རྒྱུད་ཐམས་ཅད་ཀྱི་དོན་ཐོབ་པ་དང་། སྒྲོགས་པ་དང་། དཔྱོད་པ་དང་། ཟློས་པ་དང་། སྒོམ་པ་དང་། རྣལ་འབྱོར་དུ་བྱེད་པ་དང་། གདུག་པ་ཐམས་ཅད་ལ་དྲག་ཤུལ་སྤྱོད་པ་དང་། གཞོན་
[257b.4]ནུ་མ་རྣམས་དང་། འཁྲུལ་འཁོར་རྣམས་འབྱེད་པ་དང་། གཅོད་པ་དང་། སྒྲུབ་པ་དང་། རྣམ་པ་ཐམས་ཅད་དུ་དོན་ཐམས་ཅད་གྲུབ་པ་རྙེད་པ་འདི་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེས་འོག་གི་རྒྱུད་ལས་གྲུབ་པའི་དཀྱིལ་འཁོར་གྱི་བྱ་བས་
[257b.5]འོག་གི་རྡོ་རྗེ་དཔའ་བོ་གཅིག་པའི་ལེའུ་སྟེ་བཅུ་དགུ་པའོ།། །།དེ་ནས་གཞན་ཡང་ལས་རྒྱས་པའི་རིམ་པར་ཕྱེ་བ་ནི་རྡོ་རྗེས་བསྣུན་པའི་ཤིང་ལས་རྡོ་རྗེ་བྱས་ལ་འབུམ་ཕྲག་གསུམ་བཟླ་བར་བྱའོ། །དེ་ནས་ཟླ་བ་ཉ་བ་ལ་མཆོད་པ་བྱ་སྟེ། ལག་མཐིལ་དུ་བཟུང་ལ་ཇི་སྲིད་ཙི་ཊི་ཙི་ཊི་ཞེས་
[257b.6]སྒྲོགས་ཀྱི་བར་དུ་བཟླ་བར་བྱའོ། །དེ་ནས་འགྲུབ་པར་འགྱུར་རོ། །འཁྲུལ་འཁོར་ཐམས་ཅད་འཇོམས་པར་འགྱུར་རོ། །སྲེག་པར་འགྱུར་རོ། །དེ་ནས་བུད་མེད་རྣམས་མཆོད་ཡོན་བཟུང་ནས་འོང་བར་འགྱུར་རོ། །དེ་ནས་འཁྲུལ་འཁོར་མེད་པར་འཇུག་པར་བྱེད་དོ། །གང་འདོད་པའི་
[257b.7]རྫས་དེ་ལ་སྟེར་རོ། །བཅོམ་ལྡན་འདས་ལྷའི་ལྷ་ལྷ་ཡིས་ཕྱག་བྱས་ཤིང་མཆོད་པ་རིག་པའི་རྒྱལ་པོ་ཆེན་པོའི་བདག་པོ་དཔལ་དང་ལྡན་པའི་ཁྲོ་བོའི་རྒྱལ་པོ་འདི་མ་བསྒྲུབས་ཀྱང་ལས་རྣམས་བྱེད་པར་འགྱུར་རོ། །ལྷ་མ་ཡིན་གྱི་བུ་མོ་ལ་དམིགས་ཏེ། བུ་གའི་སྒོར་སྟོང་ཕྲག་བརྒྱ་
[258a]
[258a.1]བཟླས་པར་བྱའོ། །ལྷ་མ་ཡིན་གྱི་བུ་མོ་བསྐྱོད་པར་འགྱུར་རོ། །ནད་མི་བཟད་པས་བཟུང་ནས་སྟོང་ཕྲག་བརྒྱ་པོ་ཡོངས་སུ་རྫོགས་པར་འོང་བར་འགྱུར་རོ། །གལ་ཏེ་མི་འོང་ན་དུག་དང་བསྲེས་པ་ལ་ཡུངས་ཀར་སྐྱ་བོས་སྦྱར་བའི་སྲེག་བླུགས་སྟོང་ཕྲག་བརྒྱད་སེང་ལྡེང་གི་སོལ་
[258a.2]བ་ལ་བྱའོ། །འོང་བར་འགྱུར་རོ། །གལ་ཏེ་མི་འོང་ན་ཀ་ར་བཱི་རའི་མེ་ཏོག་དམར་པོས་སྲེག་བླུགས་སྟོང་ཕྲག་བརྒྱད་བྱའོ། །དེ་ནས་རྡོ་རྗེ་ལ་བསྣུན་པས་ཅི་ནས་ཀྱང་འོང་བར་འགྱུར་རོ། །དེ་ནས་སྐྱེས་བུ་དཔའ་བོའི་ལག་པ་ནས་བཟུང་ནས་འཇུག་པར་བྱེད་དོ། །རྡོ་རྗེ་ལག་པར་བཅངས་ལ་
[258a.3]འཇུག་པར་བྱའོ། །ཡང་ན་རྡོ་རྗེས་བསྣུན་པའི་ཤིང་ལ་འཁོར་ལོ་བྱས་ལ་དུར་ཁྲོད་དུ་ནིམ་པའི་སོལ་བ་ལ་ཚ་བའི་མར་ཁུ་དང་བསྲེས་ཏེ། སྭཱ་ཧཱའི་ཡི་གེ་དང་ལྡན་པས་སྟོང་ཕྲག་བརྒྱད་སྲེག་བླུགས་བྱའོ། །དེ་ཉིད་དུ་འགྲུབ་པར་འགྱུར་རོ། །དུག་དང་། ཁྲག་དང་། ཡུངས་ཀར་སྐྱ་བོ་
[258a.4]བསྲེས་ཏེ། སྟོང་ཕྲག་བརྒྱད་སྲེག་བླུགས་བྱས་པས་བུ་གའི་སྒོ་འབྱེ་བར་འགྱུར་རོ། །དེ་ནས་བུ་གའི་སྒོར་བ་གླང་གི་ལྕི་བས་དཀྱིལ་འཁོར་ཉེ་བར་བྱུགས་ལ། སྟེང་དུ་དྲིས་བྱུགས་ཏེ། དེ་ནས་རྡོ་རྗེས་དེས་དེའི་སྟེང་དུ་རྡོ་རྗེ་བྲི་བར་བྱའོ། །དེ་ནས་རྡོ་རྗེ་དེ་ལག་པ་གཡས་པར་བཟུང་ལ་ཡུངས་
[258a.5]ཀར་ལ་ཅུང་ཟད་ཅིག་བསྔགས་ཏེ་སྟོང་ཕྲག་བརྒྱད་སྲེག་བླུགས་བྱའོ། །ཅི་བདེ་བར་རྫས་བཟུང་ནས་འོང་བར་འགྱུར་རོ། །དེ་གཟུང་བར་བྱའོ། །གལ་ཏེ་མི་འདོད་ན་དེ་རྣམས་དང་ལྷན་ཅིག་ཏུ་འཇུག་པར་བྱའོ། །ཡང་ན་གཏེར་འདོན་པར་འདོད་པས་ལྕགས་ལས་བྱས་པའི་ཕུར་བུ་བཞི་
[258a.6]ལ་ལན་ཉི་ཤུ་རྩ་གཅིག་བཟླས་ཏེ། ཕྱོགས་བཞིར་བཏབ་ལ་གསང་སྔགས་བཟླས་པར་བྱའོ། །དེ་ནས་དེར་གཏེར་འབྱུང་བར་འགྱུར་རོ། །འདི་ནི་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །ན་མོ་རཏྣ་ཏྲ་ཡཱ་ཡ། ན་མཤྩཎྜ་བཛྲ་པཱ་ཎ་ཡེ། མ་ཧཱ་ཡཀྵ་སེ་ནཱ་པ་ཏ་ཡེ། ཨོཾ་
[258a.7]བཛྲེ་བཛྲི་ཎི། བཛྲོཏྟ་རེ། བཛྲ་བི་ཛ་ཡེ། བཛྲཱ་པ་ར་ཛི་ཏི། བཛྲ་པཱ་ཏཱ་ལི་ནི་ཧཱུྃ་ཕཊ་ཧཱུྃ་ཕཊ་སྦཱ་ཧཱ། རྡོ་རྗེས་བསྣུན་པའི་ཤིང་ལ་སོར་བརྒྱད་པའི་རྡོ་རྗེ་རྩེ་གཅིག་པ་བྱས་ཏེ། ཙནྡན་དམར་པོ་ལས་བྱས་པའི་རྡོ་རྗེའི་རྣམ་པ་སོར་བཅུ་དྲུག་པའི་སྟན་བྱས་ལ་དེའི་སྟེང་དུ་རྡོ་རྗེ་བཞག་ལ་གསོ་སྦྱོང་དང་ལྡན་
[258b]
[258b.1]པས་ཐམས་ཅད་ལ་ཙནྡན་གྱི་རང་བཞིན་དུ་བྱས་ཏེ། དཔལ་གྱི་སྒོར་གཞག་པར་བྱའོ། །ལོ་མ་དང་ནས་ཟན་དང་། སློང་བ་ཟ་ཞིང་འབུམ་ཕྲག་གསུམ་བཟླ་བར་བྱའོ། །དེ་ནས་འཁྲུལ་འཁོར་ཐམས་ཅད་ལྟུང་བར་འགྱུར་རོ། །དེ་རྣམས་རང་ཉིད་འོངས་ནས་འཇུག་པར་བྱེད་དོ། །གལ་
[258b.2]ཏེ་དེ་རྣམས་མ་འོངས་ན་ལས་གཞན་ཡང་བཤད་པར་བྱ་སྟེ། ཡུངས་ཀར་སྐྱ་བོ་དང་། དུག་དང་། ཁྲག་བསྲེས་པས་སྟོང་ཕྲག་བརྒྱད་བཟུང་ལ་རེ་རེ་ལ་ཡོངས་སུ་བཟླས་ཏེ་རྡོ་རྗེ་ལ་བསྣུན་པས་དེ་ནས་འོངས་ཏེ། ལག་ནས་བཟུང་ནས་འཇུག་པར་བྱེད་དོ། །སྐྱེས་བུ་དཔའ་བོས་ལས་
[258b.3]སུ་གྱུར་པ་གཞན་ཡང་དུག་དང་ཁྲག་བསྲེས་པས་སྟོང་ཕྲག་བརྒྱད་སྲེག་བླུགས་བྱས་པས་དེ་ནས་འོང་བར་འགྱུར་རོ། །རྡོ་རྗེ་བཟུང་ལ་འཇུག་པར་བྱའོ་ཞེས་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །དེ་ནས་ལས་གཞན་ཡང་བཤད་པར་བྱ་སྟེ། ལོ་མ་ལ་སོགས་པ་ཟ་ཞིང་དུས་
[258b.4]གསུམ་དུ་ཁྲུས་བྱས་ལ་མི་སྨྲ་བའི་བརྟུལ་ཞུགས་ཀྱིས་འབུམ་ཕྲག་གསུམ་བཟླས་པར་བྱའོ། །དེ་ནས་རྡོ་རྗེས་བསྣུན་པའི་ཤིང་ལ་མཐེ་བོང་ཙམ་གྱི་རྡོ་རྗེ་ཆ་ཤས་བཅུ་དྲུག་པ་རྩེ་མོ་གསུམ་པ་བྱས་ཏེ། ཙནྡན་དམར་པོའི་ཁྲི་ལ་རྡོ་རྗེ་དེ་གཞག་པར་བྱའོ། །མེ་ཏོག་དམར་པོ་དང་དྲི་ལ་སོགས་པ་རྣམས་
[258b.5]ཀྱིས་མཆོད་དེ། གཏོར་མ་བྱིན་ལ་ཉིན་མཚན་དུ་གསོ་སྦྱོང་དང་ལྡན་པས་ཀ་ར་བཱི་རའི་མེ་ཏོག་གིས་རྡོ་རྗེ་ལ་བརྒྱད་བརྒྱར་བསྣུན་པར་བྱའོ། །དེ་ནས་རྣམ་པ་གསུམ་འགྲུབ་པར་འགྱུར་ཏེ། །རྡོ་རྗེ་ལ་ཙི་ཊི་ཙི་ཊི་འབྱུང་བ་དང་། བུ་གར་དུ་བའི་སྡོང་བུ་འབྱུང་བ་དང་གཞོན་ནུ་མ་རྣམས་འོང་བར་འགྱུར་
[258b.6]རོ། །གང་གི་ཚེ་ཞུགས་ཤིག་ཅེས་སྨྲ་ན། དེ་ནས་འཇུག་པའི་དུས་སུ་ཉིན་མཚན་དུ་གསོ་སྦྱོང་ལ་གནས་པས་ལྟས་བརྟག་པར་བྱ་སྟེ། གང་གི་ཚེ་རྡོ་རྗེ་ལ་ཙི་ཊི་ཙི་ཊི་ཞེས་སྒྲོགས་ན་འཁྲུལ་འཁོར་རྣམས་འབྱེད་པ་ཡིན་ནོ། །གང་གི་ཚེ་དུ་བ་འབྱུང་བར་མཐོང་ན་དེ་ནས་འཁྲུལ་འཁོར་ཐམས་
[258b.7]ཅད་འཇིག་པ་ཡིན་ནོ། །དེ་ནས་རང་གི་ཁང་པ་བཞིན་དུ་འཇུག་པར་བྱའོ། །གང་འདོད་པའི་རྫས་དེས་སྟེར་བར་འགྱུར་རོ། །གལ་ཏེ་མི་འདོད་ན་བུ་གའི་སྒོ་དེ་ཉིད་དུ་ཨརྒའི་ཡམ་ཤིང་ངམ། སེང་ལྡེང་གི་ཡམ་ཤིང་ལ་མེ་རབ་ཏུ་སྦར་ཏེ་ཡུངས་ཀར་སྐྱ་བོ་རྣམས་དང་། རང་གི་ཁྲག་བསྲེས་
[259a]
[259a.1]ལ་སྟོང་ཕྲག་བརྒྱད་སྲེག་བླུགས་བྱའོ། །དེ་ནས་གཞོན་ནུ་མ་རྣམས་འོང་ངོ་། །འོངས་ནས་ཀྱང་ལག་ནས་བཟུང་སྟེ་འཇུག་པར་བྱེད་དོ། །ཇི་ལྟར་འདོད་པའི་རྫས་རྣམས་སྟེར་རོ། །གཞན་དུ་ན་བུད་མེད་དེ་རྣམས་འཆི་བར་འགྱུར་རོ། །ཚོན་སྣ་ལྔའི་སྲད་བུས་དཀྱིལ་འཁོར་
[259a.2]གདབ་པར་བྱའོ། །རྡོ་རྗེ་ས་འོག་གི་རྒྱུད་ལས་རྒྱས་པའི་ལེའུ་སྟེ་ཉི་ཤུ་པའོ།། །།དེ་ནས་བཅོམ་ལྡན་འདས་ཁྲོ་བོའི་རྒྱལ་པོ་དེས་ས་འོག་ཆེན་པོའི་ཆོ་གར་གྱུར་པ་ནི། གཞོན་ནུ་མས་བཀལ་བའི་སྲད་བུ་ལ་བ་ལང་གི་གཅིན་གྱིས་བཀྲུས་ཏེ་གསོ་སྦྱོང་དང་ལྡན་པའི་ཐགས་མཁན་གྱིས་ནག་
[259a.3]པོའི་ཕྱོགས་ཀྱི་བཅུ་བཞི་པའམ་བརྒྱད་པའམ་ཡང་ན་ཉ་ལ་རྣམ་པར་བྲལ་བའི་ཕྱོགས་སུ་དེ་བཞིན་གཤེགས་པ་ལ་གསོལ་བ་བཏབ་སྟེ། དྲི་དང་། མེ་ཏོག་དང་། བདུག་པ་ལ་སོགས་པ་རྣམས་ཀྱིས་མཆོད་ལ། རྒྱ་ཆེན་པོའི་གཏོར་མ་དང་ལྷ་བཤོས་བྱས་ཏེ། བདེ་བར་གཤེགས་པའི་མཐོ་
[259a.4]གང་ལས་ལྷག་པ་ཇི་ཙམ་འདོད་པའི་ཚད་ཀྱི་བྲིས་སྐུ་འཚམ་པར་བྱས་ལ། དེ་ལ་རིན་ཆེན་དང་། སྨན་དང་། འབྲུས་བྱིན་གྱིས་བརླབས་པའི་བུམ་པས་མཆོད་ཡོན་སྦྲེངས་ལ། གཏོར་མ་དང་ལྷ་བཤོས་རྒྱ་ཆེན་པོ་བྱས་ཏེ། ཇི་ལྟར་འབྱོར་པའི་དགེ་སློང་ལ་གྱ་ནོམ་པའི་བཟའ་བས་ཚིམ་པར་
[259a.5]བྱས་ནས་ཇི་ལྟར་འདོད་པའི་དངོས་གྲུབ་ཏུ་སྨོན་ཏེ། ཡན་ལག་བརྒྱད་པའི་གསོ་སྦྱོང་དང་ལྡན་པའི་རི་མོ་མཁན་ལ་བསྲུང་བ་བྱས་ལ་དཔའ་བོས་རིན་ཐང་ངེས་པ་མི་བཟུང་བར་ཡོན་བྱིན་ཏེ། ཁ་དོག་མ་འདྲེས་པས་བཅོམ་ལྡན་འདས་ཁྲོ་བོའི་རྒྱལ་པོ་དཔའ་བོ་གཅིག་པ་རྡོ་རྗེ་ས་འོག་ཆེན་པོ་བྲི་བར་
[259a.6]བྱའོ། །བཻ་ཌཱུརྱ་སྔོན་པོ་དང་སྤྲིན་ཆེན་པོ་འདྲ་བ། སྦྲུལ་གྱི་མཆོད་ཕྱིར་ཐོགས་འཆང་བ། ཀླུའི་རྒྱལ་པོ་ནོར་རྒྱས་ཀྱི་སྐ་རགས་བྱས་པ། དགའ་བོ་དང་སྟོབས་ཀྱི་རྒྱུས་རྣ་བ་བརྒྱན་པ། ཨ་ཤི་བི་ཤས་ལག་པ་དང་རྐང་པ་བརྒྱན་པ། སྟག་གི་པགས་པའི་ཤམ་ཐབས་ཅན། སྤྱན་
[259a.7]གསུམ་པ་འཇིགས་བྱེད་ཆེན་པོ་ཊ་ཊས་བཞད་པ་མཆེ་བ་གཙིགས་ཤིང་འབར་བས་འཁྲུགས་པ་ཐམས་ཅད་རབ་ཏུ་འབར་བའི་འོད་ཀྱི་ཚོགས་ཅན་ཕྱག་བཞི་པ། ཕྱག་གཡས་པར་འོད་ཟེར་ཆེན་པོའི་དཀྱིལ་འཁོར་ཅན་གྱི་རྡོ་རྗེ་རྩེ་གསུམ་པའོ། །གཞན་པར་ཆུ་སྲིན་གྱི་གདོང་གི་རྣམ་པའི་ལྕགས་ཀྱུའི་
[259b]
[259b.1]སོར་མོས་མེ་ཏོག་གི་སྡོང་བུ་ལྟར་འགུགས་པའོ། །གཡོན་པར་ལྟོ་འཕྱེ་ཆེན་པོ་བསྐྱིལ་བའི་ཞགས་པའོ། །གཉིས་པའི་འོག་ཏུ་སོན་པར་བགེགས་རྣམས་དང་། ལྷ་མ་ཡིན་རྣམས་དང་། ཀླུ་དང་། གནོད་སྦྱིན་ལ་སོགས་པ་རྣམས་ལ་བསྡིགས་པའོ། །འོག་ཏུ་རྒྱ་མཚོ་ཆེན་པོ་བྲི་
[259b.2]བར་བྱའོ། །དེའི་དབུས་སུ་རི་བོ་ཆེན་པོའི་སྟེང་དུ་པདྨ་ཆེན་པོ་ལ་བཞུགས་པ་ནི་བཅོམ་ལྡན་འདས་སོ། །རྒྱ་མཚོ་ཆེན་པོ་དེའི་ནང་དུ་ལུས་ཕྱེད་ནུབ་པའི་འོག་ཏུ་ལྟ་བའི་ལྷ་མ་ཡིན་ཆེན་པོ་བརྒྱད་བྲི་བར་བྱའོ། །བཅོམ་ལྡན་འདས་ཀྱི་སྟེང་དུ་འོད་ཀྱི་དཀྱིལ་འཁོར་གྱི་དྲུང་དུ་པདྨའི་གདན་ལ་
[259b.3]བཞུགས་པ་དང་། ཁྲོ་བོའི་གདན་ལ་བཞུགས་པ་སྟེང་དུ་ཕྱག་བརྐྱང་ནས་ཁྲོ་བོ་ཆེན་པོ་དབུགས་འབྱིན་པར་མཛད་པ་དེ་བཞིན་གཤེགས་པའི་སྐུ་འོད་དཔག་ཏུ་མེད་པ་དང་། མི་བསྐྱོད་པ་དག་བྲི་བར་བྱའོ། །དེ་ལྟ་བུའི་བྲིས་སྐུ་ཡོངས་སུ་རྫོགས་པ་དང་། རིག་པ་འཛིན་པ་གཅིག་པུས་
[259b.4]མི་སྨྲ་བའམ། གྲོགས་བཟང་པོ་དང་བཅས་ཏེ། རི་བོའམ་སྒྲ་མེད་པའི་ཕུག་རྙིང་པའམ། ཤིང་གཅིག་པའི་གནས་ཇི་ལྟར་རྙེད་པར་ལོ་མ་དང་། འབྲས་བུ་དང་། འོ་མ་དང་། སློང་བ་ཟ་ཞིང་སྡིག་པ་བཤགས་ལ་བསོད་ནམས་ལ་རྗེས་སུ་ཡི་རང་བ་དང་། ཆོས་ལ་དགའ་བས་བྲིས་སྐུ་
[259b.5]རབ་ཏུ་གནས་པ་བྱ་སྟེ་འབུམ་ཕྲག་བཅུ་བཟླའོ། །ཆོ་ག་འདིས་ཧཱུཾ་ཞེས་བརྗོད་པས་རི་རབ་ཀྱང་ཕྱེ་མར་རློག་ཅིང་རྒྱ་མཚོ་ཡང་སྐེམས་སོ། །ལྷའི་གནས་རྣམས་ལྟུང་བར་བྱེད་དོ། །དེ་ལྟ་བུས་སྔོན་དུ་བསྙེན་པ་བྱ་སྟེ། དཔལ་གྱི་སྒོའི་སྒོར་བྲིས་སྐུ་བཞག་ལ་སྟོང་ཕྲག་བཅུ་བཟླའོ། །གང་
[259b.6]དེའི་ཉེ་བར་གནས་པ་རྣམས་དེར་འོང་ངོ་། །ཐམས་ཅད་ལ་བཀའ་བསྒོ་བར་བྱའོ། །དངུལ་ཆུ་དང་། བཅུད་ལེན་དང་། མིག་སྨན་དང་། གྲུབ་པའི་རྫས་ལ་སོགས་པ་སྟེར་རོ། །སྒོ་འབྱེད་པར་འགྱུར་རོ། །སྦྱིན་ཐམས་ཅད་ཀྱིས་གོས་པར་མི་འགྱུར་རོ། །སྒྲ་མེད་པར་བྱེད་དོ། །ཆུ་རྒྱུན་
[259b.7]སྐེམས་པར་འགྱུར་རོ། །འཁྲུལ་འཁོར་ཐམས་ཅད་ལྟུང་བར་འགྱུར་རོ། །སྡིག་པ་ཐམས་ཅད་བྲལ་བར་འགྱུར་རོ། །མར་དང་འབྲས་ཡོས་ཀྱི་སྦྱིན་སྲེག་གིས་ཞི་བར་བྱེད་དོ། །མར་དང་འོ་མའི་སྦྱིན་སྲེག་གིས་སྟོབས་འཕེལ་པར་བྱེད་དོ། །མར་དང་ཏན་ཏུ་ལེའི་སྦྱིན་སྲེག་གིས་
[260a]
[260a.1]ནད་ཆེན་པོ་ཞི་བར་བྱེད་དོ། །དུག་དང་ཁྲག་གི་སྦྱིན་སྲེག་གིས་ལོག་པར་འདྲེན་པ་རྣམས་གསོད་པར་བྱེད་དོ། །ནིམ་པའི་ལོ་མའི་སྦྱིན་སྲེག་གིས་སྐྲོད་པར་བྱེད་དོ། །བྱི་བའི་སྤུ་དང་རང་གི་ཁྲག་བསྲེས་པའི་སྦྱིན་སྲེག་གིས་ལྷ་མ་ཡིན་ཆེན་པོའི་བུ་མོ་འགུགས་པར་བྱེད་དོ། །
[260a.2]སྲེ་མོའི་སྤུའི་སྦྱིན་སྲེག་གིས་ཀླུ་རྣམས་འགུགས་པར་བྱེད་དོ། །འདིའི་ཆོ་གས་རྟོག་པ་གཞན་དུ་བཤད་པ་ཐམས་ཅད་ཀྱང་འགྲུབ་པར་འགྱུར་རོ། །འདི་ནི་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས་ཐམས་ཅད་སྒྲུབ་པར་བྱེད་པའི་ལེའུ་སྟེ་ཉི་ཤུ་
[260a.3]གཅིག་པའོ།། །།དེ་ནས་འཁྲུལ་འཁོར་འཇོམས་པར་བྱེད་པ་རྒྱལ་བའི་རིམ་པར་ཕྱེ་བར་གྱུར་པ་ནི། སེང་གེ་དང་། སྟག་དང་། གླང་པོའི་དབང་པོ་དང་། རྟ་དང་། ཁྱུ་མཆོག་དང་། ལུག་དང་། བསེ་རུ་དང་། དོམ་དང་། སྤྲེའུ་དང་། ཕག་དང་། མ་ཧེ་དང་། རི་དགས་
[260a.4]ཏེ་འཁྲུལ་འཁོར་བཅུ་གཅིག་སྤྲུལ་པ་ལེགས་པར་སྦྱངས་པ། ས་འོག་གི་སྒོ་གཏན་གྱི་འཁྲུལ་འཁོར་བསྡམས་པ་ལ་ཁུ་ཚུར་འཕྱར་བས་བསྣུན་པར་བྱའོ། །རྡོ་རྗེས་བསྣུན་པ་ལྟར་འཇིག་པར་འགྱུར་རོ། །འུག་པ་བྱ་རོག་བྱ་རྒོད་དང་། ཁྲ་དང་ལོ་མ་བརྒྱ་པ་དང་། །མཁའ་ལྡིང་བཞད་དང་
[260a.5]གཙུག་ཕུད་ཅན། །འཁྲུལ་འཁོར་འདི་དག་རབ་གྲགས་པ། །ས་ཆེན་པོ་ལ་བསྡིགས་པ་ཡིས། །ཐེ་ཙོམ་མེད་པར་བསྣུན་པར་བྱ། །རལ་གྲི་མུ་སཎྜི་སྒོ་གླེགས། །འཁོར་ལོ་སྦྲུལ་དང་དབྱུག་གུ་དང་། །སྐྱེས་བུ་གཞུ་ཡི་ལག་པ་དང་། །སྤུ་གྲི་ཞགས་པ་འཛིན་པ་ལ། །མདའ་
[260a.6]ཆེན་བློ་གྲོས་ལྡན་པས་བསྣུན། །རླུང་གི་འཁྲུལ་འཁོར་མེའི་འཁྲུལ་འཁོར། །བཀྲེས་དང་གཉིད་དང་འདར་བ་དང་། །མགོ་ནད་དང་ནི་མིག་ནད་ལ། །འཁོར་ལོའི་གུར་གྱིས་བསྣུན་པར་བྱ། །བཞི་པའི་འོད་ལི་ཆུ་བོའི་རྒྱུན། །དུག་གི་རླུང་དང་མུན་ནག་དང་། །ཆུ་སྲིན་རུས་སྦལ་བྱི་
[260a.7]བ་དང་། །སྦལ་པ་སྡིག་པ་དེ་བཞིན་དུ། །ཀ་ཀ་རུ་ཡིས་གཅོད་པ་ལ། །རྫ་རྔ་བརྡུང་བའི་སྐྱེས་བུ་ཡིས། །རྡོ་རྗེ་བསྡིགས་པས་བསྣུན་པར་བྱ། །གར་གྱི་སྦྱོར་བའི་དེ་ཉིད་ཀྱིས། །གཞན་ཡང་འཁྲུལ་འཁོར་དུ་མ་ནི། །རླུང་དང་མེ་རུ་རབ་གྲགས་པ། །ས་དང་ཆུ་ཡི་ཟུག་རྔུ་དང་། །
[260b]
[260b.1]ནམ་མཁའ་དུག་དང་ལྷན་ཅིག་པ། །ཐམས་ཅད་རྐང་འོག་རྡོ་རྗེ་ཡིས། །གར་གྱི་སྦྱོར་བས་བསྣུན་པར་བྱ། །རྡོ་རྗེ་བསྡིགས་པའི་སྦྱོར་བ་ཡིས། །རྡོ་རྗེ་ཁུ་ཚུར་གྱིས་ནི་བསྣུན། །བསྣུན་པས་འཁྲུལ་འཁོར་ཐམས་ཅད་ནི། །གདོན་མི་ཟ་བར་ལྟུང་བར་འགྱུར། །ཉི་མ་དང་ནི་
[260b.2]རྡོར་འཛིན་ཡང་། །དཔལ་ལྡན་གྱིས་བསྣུན་གཡོ་འགྱུར་ན། །ཕལ་པའི་འཁྲུལ་འཁོར་སྨོས་ཅི་དགོས། །ལྷ་མིན་བུ་མོ་རྙེད་དཀའ་མིན། །རལ་གྲི་འཁོར་ལོ་དབྱུག་གུ་སོགས། །འོད་ལི་ཨ་ཛ་ག་ར་དང་། །གསང་བའི་མཚམས་ཀྱི་སྒོ་གླེགས་དང་། །བུང་བའི་ཕྲེང་བ་དེ་
[260b.3]བཞེན་དུ། །དྲག་པོའི་སྒྲ་དང་གད་རྒྱངས་ཆེ། །ཚར་གཅོད་པ་རུ་གང་གྱུར་པ། །ཕྱི་རོལ་དུ་ནི་ཆོ་ག་དེས། །ཇི་ལྟར་འཇོམས་པ་དེ་བཞིན་བསྣུན། །ཁྲོས་པས་མཆེ་བས་མཆུ་མནན་ཏེ། །ས་འོག་བཟླས་པས་བསྣུན་པར་བྱ། །ཁྲོན་པར་འཇུག་པའི་འཁྲུལ་འཁོར་ནི། །
[260b.4]དེ་ནི་འོག་གི་འཁྲུལ་འཁོར་བཤད། །དཔལ་གྱི་སྒོ་ནི་གང་ཚེ་མཐོང་། །བཟང་ཡང་མཚན་ཉིད་ཉམས་པ་དང་། །སྲ་བའི་མཚམས་དང་སྦས་པ་དང་། །རི་མོ་ཡིས་ནི་ཡོངས་བྲེས་པ། །དེ་ལ་ས་གའི་ཆོ་ག་ཡིས། །ལག་པ་སྟེང་དུ་བྱས་ནས་སུ། །རྡོ་ལ་བརྒྱད་བརྒྱ་བཟླས་
[260b.5]ནས་ཀྱང་། །མཚམས་ལ་དྲག་ཏུ་བརྡེག་པར་བྱ། །བསྣུན་པ་ཙམ་གྱིས་འཁྲུལ་འཁོར་དེ། །གདོན་མི་ཟ་བར་མཐོང་བར་འགྱུར། །བྱ་རོག་མཆུ་དང་དབྱུག་གུ་དང་། །ཐོབ་འཆིང་བའང་དེ་བཞིན་ཏེ། །རུས་སྦལ་ཕྱག་རྒྱའི་ཆོ་ག་ཡིས། །གཡས་ལས་གཞན་པས་རེག་པར་བྱ། །
[260b.6]ཕུར་བུ་བཅིང་བར་བྱས་ནས་སུ། །བྱ་རོག་མཆུ་ལ་གཟེར་བར་བྱ། །གཡོན་བརྐྱང་པ་འམ་མཉམ་པ་ཡིས། །གཡས་པ་ཡིས་ནི་དེ་བསྐོར་རོ། །འཁྲུལ་འཁོར་གྱི་ནི་མཚམས་རྙེད་འགྱུར། །དེ་ནི་མྱུར་བས་གདོན་པར་བྱ། །དེ་ནས་པུས་མོ་གཡས་བསྐུམས་ཏེ། །རྐང་པ་
[260b.7]གཡོན་པ་བརྐྱང་བར་བྱ། །ཐོ་བས་ཕུར་བུ་ལ་བསྣུན་པས། །མཚམས་ཀྱི་འཁྲུལ་འཁོར་བསྐྱོད་པར་འགྱུར། །རྡོ་རྗེ་ཁྲོ་བོ་དེ་མ་ཐག །གསང་སྔགས་བཟླས་པས་གདོན་པར་བྱ། །དེར་ནི་དུ་བ་འབྱུང་བ་ན། །རླུང་གི་འཁྲུལ་འཁོར་གྱིས་བྱས་ཡིན། །གེ་སར་རྒྱ་སྤོས་རུ་རྟ་
[261a]
[261a.1]དང་། །པུ་ནར་ན་བ་ཁྱབ་འཇུག་གནོན། །དེ་དག་རྣམས་ལས་བདུག་པ་བྱ། །རླུང་གི་འཁྲུལ་འཁོར་བཟློག་པར་འགྱུར། །འདི་ནི་བཅོམ་ལྡན་འདས་རྡོ་རྗེ་འཛིན་པས་བཀའ་སྩལ་ཏོ། །འཕགས་པ་རྡོ་རྗེ་ས་འོག་གི་རྒྱུད་ལས་འཁྲུལ་འཁོར་འཇོམས་པ་རྒྱལ་བ་ཞེས་བྱ་
[261a.2]བའི་ལེའུ་སྟེ་ཉི་ཤུ་གཉིས་པའོ།། །།དེ་ནས་རྡོ་རྗེ་ཁྲོ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཉིད་ཀྱིས་རྣམ་པར་རྒྱལ་བ་རྡོ་རྗེའི་རྒྱུད་ཆེན་པོ་བཀའ་སྩལ་ལགས་ན། བདག་ཀྱང་རིག་པ་འཛིན་པ་རྣམས་ལ་སྨན་པའི་སླད་དུ་བཤད་པས་བཅོམ་ལྡན་
[261a.3]འདས་ལ་ཞུའོ། །བཅོམ་ལྡན་འདས་རིག་པ་འཛིན་པ་ཇི་ལྟར་གནས་པར་བགྱི། ཇི་ལྟར་རིག་པ་བསྒྲུབ་པར་བགྱི། །དེ་སྐད་ཅེས་གསོལ་པ་དང་། བཅོམ་ལྡན་འདས་ཕྱག་ན་རྡོ་རྗེ་གསང་བ་པའི་བདག་པོས་རྡོ་རྗེ་ཁྲོ་བོ་ལ་འདི་སྐད་ཅེས་བཀའ་སྩལ་ཏོ། །རྡོ་རྗེ་ཁྲོ་བོ་ཁྱོད་ཀྱིས་སེམས་ཅན་
[261a.4]ཐམས་ཅད་ལ་ཕན་པའི་ཕྱིར་རིག་པ་འཛིན་པ་འགྲུབ་པའི་རྒྱུ་དྲིས་པ་ལེགས་སོ་ལེགས་སོ། །རིག་པ་འཛིན་པས་ཇི་ལྟར་རིག་པ་བསྒྲུབ་པ་རྡོ་རྗེ་ཁྲོ་བོ་ཉོན་ཅིག །དེ་ལ་རེ་ཞིག་དང་པོར་རིག་པ་འཛིན་པས་བསླབ་པའི་གནས་ལྔ་ཡོངས་སུ་བཟུང་ལ་བྱང་ཆུབ་ཀྱི་སེམས་བསྐྱེད་དེ། བྱམས་པ་ཆེན་
[261a.5]པོ་དང་། སྙིང་རྗེ་ཆེན་པོ་དང་། དགའ་བ་ཆེན་པོ་དང་། བཏང་སྙོམས་ཆེན་པོ་ལ་གནས་པ་དེའི་རིག་པ་འཛིན་པའི་འདུལ་བ་ངས་བཤད་པར་བྱའོ། །དང་པོར་རེ་ཞིག་བཟླས་པའི་ཕྲེང་བ་ཡོངས་སུ་བཟུང་སྟེ། ནོར་བུ་དང་། བུ་ཡིས་འཚོ་བ་དང་། དྲག་པོའི་རིལ་བུ་དང་། ཙནྡན་
[261a.6]དམར་པོ་དང་། རྡོ་རྗེའི་མིག་རྣམས་ལས་དྲག་པོའི་མིག་ཁྱད་པར་དུ་འཕགས་པས་དེ་བརྒྱུ་བའི་སྔགས་སུ་གྱུར་པ་ནི། ན་མོ་བཛྲ་པཱ་ཎ་ཡེ། ཨོྃ་ཀི་རི་ཀི་རི་རཽཾ་དྲི་ཎི་སྭཱ་ཧཱ། སྔགས་འདིས་ཕྲེང་བ་བརྒྱུ་བར་བྱའོ། །དེ་ནས་སློབ་དཔོན་ལས་གནང་བ་ནོད་དེ། སློབ་དཔོན་ལ་ཕུལ་དུ་བྱུང་བའི་ཡོན་
[261a.7]ཕུལ་ལ་སྔགས་བཟླ་བར་བྱའོ། །དེ་ལྟ་བུའི་བྱ་བ་དང་ལྡན་པས་སྔགས་བསྒྲུབས་པས་ངེས་པར་འགྲུབ་པར་འགྱུར་རོ། །བགེགས་རྣམས་ཀྱིས་བར་དུ་གཅོད་པར་མི་འགྱུར་རོ། །དཀྱིལ་འཁོར་དུ་མ་ཞུགས་ན་ཚིག་ཙམ་ཡང་སྦྱིན་པར་མི་བྱ་ན། སྔགས་འགྲུབ་པ་ལྟ་ཅི་སྨོས། དེ་ལྟ་
[261b]
[261b.1]བུའི་ཡོན་ཏན་དང་ལྡན་པ་ལ་སྔགས་འགྲུབ་པ་གསང་བ་བཤད་པར་བྱའོ། །རིག་པ་འཛིན་པས་ཞི་བ་དང་། རྒྱས་པ་དང་། མངོན་སྤྱོད་དང་། དབང་དུ་བྱ་བ་དང་། གསོད་པ་དང་། བསྐྲད་པ་རྣམས་བསྒྲུབ་པའི་དོན་དུ་གནས་ཡོངས་སུ་གཟུང་བར་བྱའོ། །དེ་ལ་རེ་ཞིག་གནས་
[261b.2]སུ་གྱུར་པ་ནི་རིའི་རྩེ་མོ་དང་། ཤིང་གཅིག་པ་དང་། དུར་ཁྲོད་དང་། རིང་བསྲེལ་ཅན་གྱི་མཆོད་རྟེན་རྣམས་སུ་བུམ་པ་རྩ་བ་ནག་པོ་མེད་པར་ནོར་བུ་དང་། འབྲུ་དང་། སྨན་ཐམས་ཅད་ཀྱིས་ཡོངས་སུ་བཀང་ལ་བཅོམ་ལྡན་འདས་ཀྱི་མདུན་དུ་བརྒྱད་བརྒྱ་བཟླའོ། །ཨོཾ་ཨ་མྲྀ་ཏེ་ཧཱུྃ་ཕཊ་
[261b.3]འཁྲུལ་འཁོར་གྱི་གནས་སུ་སྔགས་འདིས་བཟླ་བར་བྱའོ། །དེ་ནས་སའི་ཕྱོགས་སུ་བུམ་པ་ལ་ཁྲོ་བོས་བསྔགས་ཏེ་ཐམས་ཅད་ལ་བསང་གཏོར་བྱའོ། །ཆུའི་རྒྱུན་མ་ཆད་པས་ཐམས་ཅད་ལ་བསྐོར་བར་བྱའོ། །དུག་དང་། ཁྲག་དང་། ཡུངས་ཀར་བསྲེས་པས་ཨརྒའི་ཤིང་ལ་མེ་སྦར་
[261b.4]ལ་སྟོང་ཕྲག་བརྒྱད་བསྲེགས་ལ་འདི་སྐད་ཅེས་ཁོ་བོས་གནས་འདི་ཡོངས་སུ་བཟུང་ངོ་ཞེས་བརྗོད་པར་བྱའོ། །དེ་ནས་རིག་པ་འཛིན་པ་དེའི་རིག་པ་རྣམས་དང་། གཞན་ཡང་གླགས་ལྟ་བ་འཇུག་པའི་གོ་སྐབས་རྙེད་པར་མི་འགྱུར་རོ། །ཇི་ལྟར་འདོད་པར་སེམས་པ་བསྒྲུབ་པར་བྱའོ། །
[261b.5]ཆོ་ག་གང་བསྒྲུབ་ན་དེ་ནས་རིག་པ་འཛིན་པས་བ་ལང་གི་འོ་མ་དང་། ནས་དང་། ལོ་མ་དང་། སློང་བ་ཟ་ཞིང་དེ་བཞིན་གཤེགས་པ་ལ་ཕྱོགས་པས་འབུམ་ཕྲག་གཅིག་བཟླ་བར་བྱའོ། །སྔགས་ཀྱི་མཐར་གསོལ་བ་གདབ་པར་བྱ་སྟེ། གང་གི་ཚེ་བཅོམ་ལྡན་འདས་བདག་གིས་བསྒྲུབ་པ་
[261b.6]འདི་གདོན་མི་ཟ་བར་འགྲུབ་པར་འགྱུར་བ་དེ་བདག་ལ་བཀའ་སྩལ་དུ་གསོལ་ཞེས་བརྗོད་ལ། དེ་ནས་རྗེ་བཙུན་སངས་རྒྱས་ཀྱི་མདུན་དུ་ནག་པོའི་བརྒྱད་པའི་ཉིན་མཚན་གསོ་སྦྱོང་དང་ལྡན་པས་དགོངས་ཀའི་དུས་སུ་ཇི་ལྟར་ནུས་པས་མཆོད་པ་བྱ་སྟེ། ཀུ་ཤའི་ཆུན་པོའི་སྟེང་དུ་བསྡད་ལ་དེ་བཞིན་
[261b.7]གཤེགས་པ་ལ་མངོན་དུ་ཕྱོགས་ཏེ་རིག་པ་ཁོར་མོར་ཇི་སྲིད་གཉིད་མ་བྱུང་བ་དེ་སྲིད་བཟླ་བར་བྱའོ། །དེ་ནས་དེར་ཀུ་ཤ་སྡོམ་པ་ལ་ཉལ་ཏེ་གཉིད་ཀྱི་མཚན་མོའི་ཐུན་ཚོད་ཕྱི་མ་ལ་ལྷ་དེ་ཉིད་གྲུབ་པ་ཡང་བཀའ་སྩོལ་བར་འགྱུར་རོ། །གལ་ཏེ་མི་གསུང་ན་ཉི་མ་ཕྱི་མ་ལ་དེ་བཞིན་དུ་མཆོད་པའི་ཆོ་
[262a]
[262a.1]གས་བཅོམ་ལྡན་འདས་སྤྱན་དང་ལྷན་ཅིག་པ་མཆོད་དེ། སྣ་མའི་མེ་ཏོག་ལ་བརྒྱད་བརྒྱ་ཡོངས་སུ་བཟླས་ལ་ཕྱོགས་བཞིར་གཏོར་ཏེ། ཇི་སྲིད་གཉིད་མ་བྱུང་བ་དེ་སྲིད་ཀྱི་བར་དུ་བཟླ་བར་བྱའོ། །ངེས་པར་གསུང་བར་འགྱུར་རོ། །དེ་ནས་ཐེ་ཙོམ་མེད་པར་སླར་ཡང་སྔར་
[262a.2]བཤད་པའི་ཆོ་ག་བཞིན་དུ་གསང་སྔགས་ཆེན་པོ་འབུམ་ཕྲག་གསུམ་དང་སྟོང་ཕྲག་བརྒྱད་བཟླ་བར་བྱའོ། །དེ་ནས་སྦྱིན་སྲེག་གི་ཆོ་ག་ནི་མངོན་སྤྱོད་ལ་སྟེགས་བུ་གྲུ་གསུམ་པ་བྱའོ། །རྒྱས་པ་ལ་གྲུ་བཞིའོ། །ཞི་བ་ལ་ཟླུམ་པོའོ། །སྒྲུབ་པ་ཆེན་པོ་ལ་པདྨའི་རྣམ་པའོ། །དབང་
[262a.3]དུ་བྱ་བ་ལ་ལྕགས་ཀྱུའི་རྣམ་པའོ། །རིག་པ་དང་ལྷན་ཅིག་ཏུ་དྲི་ཞིམ་པོའི་མེ་ཏོག་དང་ཡམ་ཤིང་བསྲེག་པར་བྱའོ། །མངོན་སྤྱོད་ལ་དུར་ཁྲོད་ཀྱི་ཤིང་ལ་ཚ་བ་གསུམ་དང་། སྐྱེ་ཚེ་དང་། ཡུངས་ཀར་དང་། ལན་ཚྭ་དང་། ཐལ་བ་དང་། ཁྲག་ལ་སོགས་པས་ཁྲོ་བོ་ལ་སྲེག་བླུགས་བྱའོ། །
[262a.4]ཞི་བ་ལ་སྨན་གྱི་ལྗོན་པའི་ཡམ་ཤིང་གིས་སོ། །རྒྱས་པ་ལ་འོ་མ་ཅན་གྱི་ཡམ་ཤིང་གིས་སོ། །ཞི་བ་ལ་མེ་ཏོག་དང་དྲི་དཀར་པོས་སོ། །རྒྱས་པ་ལ་མེ་ཏོག་དང་དྲི་སེར་པོས་སོ། །མངོན་སྤྱོད་ལ་མེ་ཏོག་དང་དྲི་དམར་པོས་སོ། །དཀོན་མཆོག་གསུམ་ལ་ཕྱག་འཚལ་བ་དང་ལྡན་པའི་
[262a.5]སྔགས་ཀྱིས་ཐུན་གསུམ་དུ་ལས་བྱའོ། །སྒྲུབ་པ་ཆེན་པོ་ལ་དཀོན་མཆོག་གསུམ་ལ་ཕྱག་འཚལ་བ་དང་ལྡན་པས་ལས་བྱའོ། །ཞི་བ་ལ་སྐྱིལ་ཀྲུང་གིས་སོ། །རྒྱས་པ་ལ་ཙོག་པུས་སོ། །མངོན་སྤྱོད་ལ་རྐང་པས་རྐང་པ་མནན་པས་སོ། །ཟས་མི་ཟ་བར་གྲེག་བླུགས་བྱའོ། །སྒྲུབ་
[262a.6]པ་ཆེན་པོ་དང་ཞི་བ་ལ་ཧཱུྃ་གི་ཡི་གེ་བཟླའོ། །མངོན་སྤྱོད་ལ་ཕཊ་ཀྱི་ཡི་གེའོ། །ཞི་བ་ལ་སྲོད་ཀྱི་ཐུན་ལའོ། །རྒྱས་པ་སྔ་དྲོའི་ཐུན་ལའོ། །མངོན་སྤྱོད་ཉི་མ་གུང་ངམ་ནམ་གུང་གི་དུས་སུ་ཁ་ལྟོར་བལྟས་ཏེ་ལས་བྱའོ། །སྒྲུབ་པ་ཆེན་པོ་དང་ཞི་བ་ལ་ཁ་ཤར་དུ་ཕྱོགས་པས་སོ། །རྒྱས་པ་ལ་
[262a.7]བྱང་དུ་ཕྱོགས་པས་སོ། །དབང་དུ་བྱ་བ་ལ་བྱང་དུ་ཕྱོགས་པས་སོ། །སངས་རྒྱས་བཅོམ་ལྡན་འདས་ཀྱི་སྤྱན་སྔར་ལྷ་ལ་མཆོད་པ་བྱས་ཏེ་རྒྱས་པའི་ལས་བྱའོ། །དུར་ཁྲོད་དང་། རྟགས་གཅིག་པར་དབང་དུ་བྱ་བ་དང་མངོན་སྤྱོད་དོ། །ཞི་བ་ལ་སོགས་པ་ལ་མེ་སྦར་ཏེ་བྱའོ། །གང་གི་ཚེ་
[262b]
[262b.1]དེར་མེ་བཟང་པོར་གྱུར་ན་དེ་ནས་ལས་འགྲུབ་པར་འགྱུར་རོ། །ཐོག་མཁོ་ནར་སྔགས་ཀྱིས་ལྷ་སྤྱན་དྲངས་ཏེ་ཕྱིས་བཅིང་བར་བྱའོ། །ཐོག་མར་དེ་ལྟར་མ་བྱས་ན་རིག་པ་འགྲུབ་པར་མི་འགྱུར་རོ། །སྤྱན་དྲངས་ནས་དྲིའི་ཆུས་གང་བའི་སྣོད་དུ་མེ་ཏོག་དཀར་པོ་དང་ལྡན་པ་ལ་སངས་རྒྱས་
[262b.2]བཅོམ་ལྡན་འདས་ཀྱི་སྤྱན་སྔར་ཕྱོགས་ཏེ། གསང་སྔགས་བརྒྱད་བརྒྱ་བགྲང་བར་བྱའོ། །སྒྲུབ་པ་ཆེན་པོ་འབྱུང་བའི་མཚན་མ་རྣམས་འབྱུང་སྟེ། གློ་བུར་དུ་དུང་གི་སྒྲའམ། འབྲུག་གི་སྒྲ་ཐོས་པ་དང་། དྲི་ཞིམ་པོ་བྱུང་ན་དེ་ནས་རིག་པའི་ལྷ་འོངས་པར་ཤེས་པར་བྱའོ། །གལ་ཏེ་མ་
[262b.3]འོངས་ན་བཅོམ་ལྡན་འདས་སྤྱན་དང་ལྷན་ཅིག་པ་ལ་སྔར་བཞིན་དུ་མཆོད་ཡོན་བཟུང་སྟེ་བརྒྱད་བརྒྱ་བཟླའོ། །འོང་བར་འགྱུར་རོ། །བྱོན་པ་དང་དཀྱིལ་འཁོར་བཅིང་བ་དང་། ཕྱོགས་བཅིངས་ལ་གཏོར་མ་དང་ལྷ་བཤོས་དབུལ་བར་བྱའོ། །དེ་ནས་མིག་སྨན་དང་ལྡོང་རོས་ལ་སོགས་པ་
[262b.4]རྣམས་བསྒྲུབ་པར་བྱའོ། །སྔོན་དུ་སྦྱངས་ཏེ་ཕྱིས་བསྒྲུབ་པར་བྱའོ། །མིག་སྨན་དང་ལྡོང་རོས་ལ་སོགས་པ་རྣམས་ལ་ཉིན་མཚན་དུ་འོ་མས་བྲན་ཞིང་གཞག་གོ། །དེ་ནས་བཏོན་ལ་ཇི་ལྟར་ནུས་པས་དགེ་འདུན་ལ་དགའ་སྟོན་བྱའོ། །སྐར་མ་རྒྱལ་ལ་སངས་རྒྱས་བཅོམ་ལྡན་འདས་ཀྱི་
[262b.5]སྤྱན་སྔར་མཆོད་པས་མཆོད་ལ་རས་དཀར་པོ་མ་ཉམས་པས་གཡོགས་ཏེ། བསོད་ནམས་མཆོད་ལ་བརྟག་པར་བྱའོ། །བརྟགས་པ་ན་སྔོན་གྱི་མཚན་མ་བྱུང་ན་ལས་འགྲུབ་པར་ཤེས་པར་བྱའོ། །མཚན་མ་གཞན་ཡང་སིལ་སྙན་གྱི་སྒྲ་དང་། དུང་གི་སྒྲ་དང་། རྒྱལ་བའི་སྒྲ་བྱུང་
[262b.6]ན་སིལ་སྙན་གྱིས་སྒྲས་རིག་པ་འཛིན་པ་ཆེན་པོ་འགྲུབ་པར་འགྱུར་རོ། །རྒྱལ་བའི་སྒྲས་མཁའ་ལ་འགྲོ་བ་འགྲུབ་པར་འགྱུར་རོ། །དུང་གི་སྒྲས་དབང་དུ་བྱེད་པ་འགྲུབ་པར་འགྱུར་རོ། །རྫས་བཏགས་ཏེ་མིང་མེད་ཀྱིས་རི་ལུ་ལྔ་བྱའོ། །རས་མ་ཉམས་པའི་སྟེང་དུ་བཞག་སྟེ། གྲིབ་
[262b.7]མ་ལ་བསྐམ་པར་བྱའོ། །དེ་ནས་ཨ་ཤྭཏྠའི་ཤིང་གི་སྟེང་དུ་བཞག་ནས་ཞག་བདུན་དུ་ལྷག་པར་གནས་པར་བྱའོ། །དེ་ནས་ཐོག་མ་སྒྲུབ་པའི་ཉིན་མོ་སྔ་དྲོའི་ཚེ་ཡོངས་སུ་ལྟུང་བས་བསྣུན་པ་ལ་ལན་སྟོང་ཕྲག་གཅིག་བསྔགས་ཏེ་དེ་ནས་ཕྱེ་མ་རེད་སྒྲུབ་པ་ལ་འཇུག་པར་བྱ་སྟེ། ཨ་ཤྭཏྠའི་ལོ་མ་
[263a]
[263a.1]བཞི་གཡས་བསྐོར་དུ་བསྐོར་བ་ལ་བཞག་སྟེ་གསུམ་གྱིས་དགབ་བོ། །ཨ་ཤྭཏྠའི་ལོ་མ་རྣམས་འདི་ལྟ་བུའི་གནས་ནས་བླང་བར་བྱ་སྟེ། ལྗོན་ཤིང་གཞན་གྱི་གྲིབ་མས་མ་ཕོག་པ་དང་། ལྷའི་ཁང་པས་མ་ཕོག་པ་དང་། དུར་ཁྲོད་དུ་སྐྱེས་པ་རྣམས་ཀྱི་ཨ་ཤྭཏྠའི་ལོ་མ་ཡོངས་སུ་
[263a.2]གཟུང་བར་མི་བྱའོ། །དེ་དག་ལས་གཞན་གནས་བསྔགས་པའི་ཨ་ཤྭཏྠའི་ཤིང་གི་ལོ་མ་རྩེ་མོ་དཀར་པོ་རྣམས་ཀྱི་སྟེང་དུ་གྲུབ་པའི་རྫས་ཆ་གསུམ་དུ་བྱས་ཏེ། བླ་མ་དང་བདག་ཉིད་དང་ལྷན་ཅིག་པ་རྣམས་ཀྱིའོ། །རྡོ་རྗེ་དང་འཁོར་ལོ་དང་རལ་གྲི་རྣམས་སུ་བློས་བརྟགས་ནས་དེ་དག་ཐུན་
[263a.3]ཚོད་ལྔར་ཡོངས་སུ་བསྐམས་ཏེ། དེ་ནས་བ་ལང་གི་ལྕི་བའི་ཚོགས་ཀྱི་དབུས་སུ་བཅུག་ལ་ཞག་ཉི་ཤུ་རྩ་གཅིག་ཏུ་བཞག་གོ། །དེ་ནས་བཏོན་ཏེ་བའི་རྣམ་ལྔས་བཀྲུས་ལ་དེ་ཉིད་དུ་ཞག་བདུན་ལྷག་པར་གནས་པར་བྱས་ཏེ་ཡོངས་སུ་ལྟུང་བས་བསྣུན་པ་ལ་སྟོང་ཕྲག་བརྒྱད་ཡོངས་སུ་བཟླས་
[263a.4]ལ་དེ་ནས་སྒྲུབ་པ་ལ་འཇུག་གོ། །མིག་སྨན་དེ་དང་། རུ་རྟ་དང་། རྒྱ་སྤོས་དང་། ལོ་དྲ་རྣམས་བསྲེས་ལ་བཅོམ་ལྡན་འདས་སྤྱན་མའི་སྙིང་པོ་སྟོང་ཕྲག་བརྒྱད་མངོན་པར་བསྔགས་ཏེ། སྒྲུབ་པའི་དུས་སུ་མིག་ལ་བྱུགས་པས་གཉིད་མི་འབྱུང་ངོ་། །གཞན་ཡང་སྨན་དུ་གྱུར་པ་ནི་ཨ་
[263a.5]པ་མཱརྒ་དཀར་པོའི་རྩ་བ་དང་། ཤུ་དག་སྐྱ་བོ་དང་། རུ་རྟ་དང་། རྒྱ་སྤོས་དང་། གི་ཝང་དང་། གུར་གུ་མ་དང་། ཙནྡན་དཀར་པོ་དང་། ཐོག་མར་རིང་བསྲེལ་ཅན་གྱི་མཆོད་རྟེན་གྱི་མདུན་དུ་ཞག་གསུམ་དུ་སྨྱུང་བར་བྱས་ཏེ་རྡོ་རྗེ་གོ་ཆའི་སྔགས་སྟོང་ཕྲག་བརྒྱད་མངོན་པར་བསྔགས་སོ། །
[263a.6]དེ་ནས་སྒྲུབ་པའི་དུས་སུ་བ་ལང་གི་གཅིན་དང་བཏགས་ཏེ་ལུས་ལ་ཡོངས་སུ་བསྐུས་ནས་སྒྲུབ་པ་ལ་འཇུག་གོ། །ལྷ་དང་། ཀླུ་དང་། གནོད་སྦྱིན་དང་། རིག་པ་འཛིན་པ་དང་། ལོག་འདྲེན་ཐམས་ཅད་ཀྱིས་རྒྱང་ནས་འོད་དང་ལྡན་པའི་མེའི་ཕུང་པོ་ལྟར་འབར་བར་མཐོང་སྟེ། མཐོང་ནས་
[263a.7]ཕྱག་འཚལ་བར་འགྱུར་རོ། །འཇིག་རྟེན་དང་འཇིག་རྟེན་ལས་འདས་པ་ཐམས་ཅད་ཀྱི་རིགས་རྣམས་མཚུངས་བར་འགྲུབ་པར་འགྱུར་རོ། །གང་གི་ཚེ་རིག་པ་འཛིན་པས་རྫས་གྲུབ་པར་གྱུར་ན་དེ་ནས་སྔོན་བཞིན་བཅོམ་ལྡན་འདས་སྤྱན་མའི་སྔགས་ཀྱིས་མེ་ཏོག་དཀར་པོ་ལ་བརྒྱད་བརྒྱ་བཟླས་
[263b]
[263b.1]ལ་རྫས་ཀྱི་དབུས་སུ་བཅུག་པས་རྫས་བརྟན་པར་འགྱུར་རོ། །གཞན་དུ་ན་དངོས་གྲུབ་འཕྲོག་པར་འགྱུར་རོ། །གལ་ཏེ་རིག་པ་འཛིན་པས་གསང་སྔགས་གྲུབ་པར་མ་གྱུར་ན་རིག་པ་འཛིན་པ་དེས་འདི་ལྟར་བྱ་སྟེ། རྒྱ་མཚོ་ཆེན་པོར་འབབ་པའི་ཆུ་བོའི་འགྲམ་དུ་རྟེན་ཅིང་འབྲེལ་པར་འབྱུང་བའི་
[263b.2]སྙིང་པོ་ཅན་གྱི་མཆོད་རྟེན་ཁྲུ་གང་པ་བརྒྱད་བརྒྱ་བྱས་ལ་མཆོད་རྟེན་རེ་རེ་ལ་ཇི་ལྟར་ནུས་པའི་དྲི་དང་མེ་ཏོག་དང་བདུག་སྤོས་ཕུལ་ཏེ། དུས་གསུམ་དུ་བྱང་ཆུབ་ཀྱི་སེམས་བསྐྱེད་ལ་སྡིག་པ་བཤགས་ཏེ་རེ་རེའི་མདུན་དུ་སྟོང་ཕྲག་བརྒྱད་དམ་བརྒྱད་བརྒྱ་བཟླའོ། །གལ་ཏེ་མཚན་མ་མ་བྱུང་ན་ཆོ་ག་འདིས་
[263b.3]མཆོད་རྟེན་སྟོང་ཕྲག་གཅིག་བྱས་ཏེ་དེའི་ནུབ་ཕྱོགས་མ་ཡིན་པའི་མཆོད་རྟེན་འབར་ན་ལས་ཀྱི་སྒྲིབ་པ་ཟད་པར་ཤེས་པར་བྱའོ། །དེ་ནས་གང་ཅི་བསྒྲུབ་པ་དེ་ཐམས་ཅད་འགྲུབ་པར་འགྱུར་རོ། །སྒྲུབ་པ་ཆེན་པོ་བརྩམས་ནས་ལས་གཞན་དབབ་པ་དང་། གསོད་པ་ལ་སོགས་པ་རྣམས་མི་བྱའོ། །
[263b.4]གལ་ཏེ་བྱས་ན་རིག་པ་འགྲུབ་པར་མི་འགྱུར་རོ། །ལོང་བ་དང་། སྒུར་པོ་དང་། རླིག་རླུགས་དང་། འོན་པ་དང་། སེན་མོ་ངན་པ་དང་། ཤ་བཀྲ་ཅན་དང་། ལུས་ཞ་བ་དང་། སྦོ་ག་ནག་པ་རྣམས་ཀྱིས་སྒྲུབ་པ་ཆེན་པོ་འགྲུབ་པར་མི་འགྱུར་རོ། །གཞན་གཟའ་ལ་སོགས་པ་འགྲུབ་
[263b.5]པར་འགྱུར་རོ། །མི་གང་སངས་རྒྱས་དང་། ཆོས་ལ་དད་པ་དང་ལྡན་པ་དང་། འདུད་པ་དང་ལྡན་པ་དང་། སེན་མོ་ཟངས་ཀྱི་མདོག་ཅན་དང་ལྡན་པ་དང་། ཕ་མ་ལ་གུས་པ་དང་། བླ་མ་ལ་སྲི་ཞུ་ཆེ་བ་དེས་ཐམས་ཅད་འགྲུབ་པར་འགྱུར་རོ། །རིག་པ་འཛིན་པས་སྔགས་སྒྲུབ་པ་སྔོན་
[263b.6]བཞིན་སྒྲུབ་པ་དང་ལྡན་ན་ཚེའི་དུས་བྱས་ཀྱང་གང་འདོད་པ་སེམས་ཤིང་ཤི་བས་དེ་ཤི་བ་ཙམ་གྱིས་དེ་དང་དེར་སྐྱེ་བར་འགྱུར་ཏེ། རིག་པ་འཛིན་པའི་འཁོར་ལོས་སྒྱུར་བ་ཆེན་པོའམ། ཡང་ན་རིག་པ་འཛིན་པའི་རིགས་སམ། དབང་ཕྱུག་ཆེན་པོའི་རིགས་སམ། གདོལ་པའི་རིག་པ་འཛིན་པའི་
[263b.7]རིགས་དེ་ལྟ་བུའི་རིམ་པ་གང་འདོད་པའི་བསམ་པས་སྔགས་བསྒྲུབས་པས་དེ་ལྟ་བུའི་རིགས་སུ་འགྲུབ་པར་འགྱུར་རོ། །སྒྲུབ་པ་ཆེན་པོ་ལ་འབད་པའི་རིག་པ་འཛིན་པས་རྡོ་རྗེ་དང་། འཁོར་ལོ་དང་། རྩེ་གསུམ་དང་། དབྱུག་གུ་དང་། ཞགས་པ་དང་། མདུང་ཐུང་དང་། དབྱུག་ཐོ་དང་། 
[264a]
[264a.1]པདྨ་དང་། དུང་དང་། ལྕགས་ཀྱུ་དང་། སྤྱི་བླུགས་ལ་སོགས་པ་རྣམས་ལ་རྐང་པས་བརྫི་བར་མི་བྱའོ། །ས་ལ་བྲིས་པ་ལ་ཡང་དེ་བཞིན་དུ་བྱའོ། །འདི་ལྟར་རྡོ་རྗེ་འཆང་བའི་རྡོ་རྗེ་དང་། ཁྱབ་འཇུག་གི་འཁོར་ལོ་དང་། ལྷ་ཆེན་པོའི་རྩེ་གསུམ་དང་། གཤིན་རྗེའི་
[264a.2]དབྱུག་གུ་དང་། ཆུ་ལྷའི་ཞགས་པ་དང་། གཞོན་ནུའི་མདུང་ཐུང་དང་། སྟོབས་ཤའི་དབྱུག་ཐོ་དང་། བྱང་ཆུབ་སེམས་དཔའ་རྣམས་ཀྱི་པདྨ་དང་། རྡོ་རྗེ་ལྕགས་ཀྱུའི་ལྕགས་ཀྱུ་དང་། ཚངས་པའི་སྤྱི་བླུགས་ཏེ། ཕྱག་རྒྱ་ཆེན་པོའི་དངོས་གྲུབ་གང་ཐོབ་པར་འདོད་པ་བདག་ཉིད་
[264a.3]ཀྱིས་རྡོ་རྗེ་ལ་སོགས་པ་དེ་དང་དེ་དག་ཕྱག་རྒྱ་ཆེན་པོའི་རྐང་པས་བརྫི་བར་མི་བྱའོ། །གང་གི་ཚེ་རིག་པ་འཛིན་པའི་གསང་སྔགས་བསྒྲུབ་པ་ན་རིག་པའི་ལྷ་དངོས་གྲུབ་མི་སྟེར་ན་དེས་ལས་འདིས་རིག་པ་མཉེས་པར་བྱ་སྟེ། དྲི་ཐམས་ཅད་ཀྱིས་རིག་པའི་ལྷའི་གཟུགས་བརྙན་བྱས་ལ། 
[264a.4]བཅོམ་ལྡན་འདས་ཕྱག་ན་རྡོ་རྗེའི་ཞབས་ཀྱི་དྲུང་དུ་བཞག་སྟེ་ཞག་གསུམ་དུ་སྨྱུང་བར་གནས་ལ་ནག་པོའི་བརྒྱད་པའམ། ནག་པོའི་བཅུ་བཞི་ལ་སྤྱན་དང་ལྷན་ཅིག་པའི་རིག་སྔགས་ཀྱིས་སྣ་མའི་མེ་ཏོག་སྟོང་ཕྲག་བརྒྱད་དེའི་གཟུགས་བརྙན་གྱི་སྙིང་གར་བརྡེག་པར་བྱ་ཞིང་། མར་ནག་
[264a.5]དང་མར་བསྲེས་པས་སྟོང་ཕྲག་བརྒྱད་སྲེག་བླུགས་བྱས་ལ་དེ་ཉིད་དུ་འཁོད་དེ། ཇི་ལྟར་ནུས་པའི་མཆོད་པ་དང་གཏོར་མའི་ཆོ་ག་བྱའོ། །དེ་ནས་རིག་པ་འཛིན་པ་དེ་རངས་པས་གཉིད་ལོག་པ་དང་། སྟོན་པར་འགྱུར་བའམ་རྗེས་སུ་གདམས་པ་སྟོན་པར་འགྱུར་རོ། །གལ་ཏེ་མ་འོངས་
[264a.6]ན་ཉི་མ་ཕྱི་མ་ལ་དེ་བཞིན་དུ་གཏོར་མའི་ཆོ་ག་བྱས་ཏེ་རྡོ་རྗེ་ཁྲོ་བོ་དང་ལྷན་ཅིག་ཏུ་སྟོང་ཕྲག་བརྒྱད་བཟླའོ། །དེ་ནས་རིག་པའི་ལྷ་དེ་ཉིད་ཁྲོ་བོ་དང་ལྷན་ཅིག་ཏུ་རྨི་ལམ་དུ་མཐོང་ནས་ཆད་པ་དང་། ལྷག་པ་དང་ཕྱི་མོ་དམན་པ་དང་། ཡི་གེ་གཞན་དུ་གྱུར་པ་ཡང་སྟོན་པར་འགྱུར་རོ། །གལ་ཏེ་
[264a.7]ཡོངས་སུ་རྫོགས་པར་གྱུར་ན་དེ་ནས་དངོས་གྲུབ་སྟེར་བར་འགྱུར་རོ། །སྒྲུབ་པ་དང་པོ་ལ་ལས་འདི་མི་བྱ་ལ་ཇི་སྲིད་ལན་བདུན་བསྒྲུབས་ཀྱང་མ་གྲུབ་ན་དེ་ནས་ལས་འདི་བྱའོ། །དེ་ནས་རྫས་སྒྲུབ་པའི་དུས་སུ་གྱུར་ན་དེའི་མཐར་སྲོད་དམན་མ་གུང་དང་། ཉི་མ་ཤར་བ་ན་རིག་པ་འཛིན་པས་
[264b]
[264b.1]རྨི་ལམ་ལྟ་བུར་གསང་སྔགས་གང་འདོད་པ་ཡིད་ལ་སེམས་ཤིང་བཟླ་བར་བྱའོ། །གཞན་དུ་ན་ལོག་པར་འདྲེན་པ་རྣམས་ཞུགས་པར་གྱུར་ནས་རིག་པའི་ལྷ་མངོན་དུ་མི་འགྱུར་རོ། །གཞན་གྱི་གོས་ལ་རེག་པར་མི་བྱ་ཞིང་བགོ་བ་གསུམ་བྱས་ཏེ། གཅིག་གྱོན་ལ་ཁྲུས་བྱའོ། །གཉིས་
[264b.2]པས་བཟླ་བར་བྱའོ། །གསུམ་པས་མཚན་མོ་གྱོན་པར་བྱའོ། །སྐྱིལ་ཀྲུང་གིས་གནས་ཏེ་རིག་པའི་ལྷའི་མཚན་མ་མཐོང་ནས་ཏིལ་དང་མར་བསྲེས་པའི་སྲེག་བླུགས་བྱའོ། །རིག་པའི་སྟོབས་འཕེལ་བར་འགྱུར་རོ། །ཏིལ་མེད་ན་དན་ཏུ་ལ་དང་། སྲན་མ་ཤ་དང་། མུད་
[264b.3]ག་རྣམས་ཀྱིས་བྱའོ། །ཉ་དང་ཤ་དང་ཆང་བཏུང་བར་མི་བྱ་སྟེ། ཉེས་པ་དེས་ལོག་པར་འདྲེན་པ་རྣམས་ཀྱིས་ཟིལ་གྱིས་གནོན་པར་འགྱུར་རོ། །རྟག་ཏུ་སངས་རྒྱས་དང་། ཆོས་དང་། དགེ་འདུན་ལ་བསྙེན་བཀུར་བ་དང་ལྡན་པས་བྱང་ཆུབ་ཀྱི་སེམས་ཆེན་པོ་བསྐྱེད་པར་
[264b.4]བྱའོ། །དམ་ཚིག་ཤེས་པར་གྱུར་པས་འདི་ལྟར་བྱས་ན་རིང་པོ་མི་ཐོགས་པར་འགྲུབ་པར་འགྱུར་རོ། །རིག་པ་འཛིན་པས་སྔར་བཤད་པ་བྱའོ། །རྟག་ཏུ་ལྷ་ཐམས་ཅད་ལ་བདུག་པ་དང་། ལྷ་བཤོས་ཀྱི་འབྲས་ཆན་རང་གི་ལག་གིས་དབུལ་བར་བྱའོ། །ཟློས་པ་ན་ཁ་ཤར་དུ་
[264b.5]ཕྱོགས་ཏེ་བྲིས་སྐུ་བྲིས་པའི་སྔོན་དུ་བཟླས་པར་བྱའོ། །བྲིས་སྐུའི་ཚད་ཆེན་པོ་ཁྲུ་བཅུ་པའི་རས་ལའོ། །དེའི་ཕྱེད་དང་ཕྱེད་ལ་འབྲིང་དང་ཐ་མར་འགྱུར་རོ། །སྐབས་འདིར་རིག་པ་འཛིན་པས་སྔར་བཤད་པ་རྣམས་བྱའོ། །གལ་ཏེ་བརྒྱ་ལ་རྫས་སམ། གོས་སམ། རྒྱན་
[264b.6]སྟེར་ན་དེ་གཟུང་བར་མི་བྱ་སྟེ། འབྲས་བུ་ཙམ་བཟུང་ན་ཡང་གསང་སྔགས་འགྲུབ་པར་མི་འགྱུར་རོ། །ཆུ་ཉུང་དུས་བཀྲུ་བར་མི་བྱ་ཞིང་རྐང་པས་མེ་ལ་རེག་པར་མི་བྱ་ལ་སེན་མོས་ས་ལ་རི་མོ་བྲི་བར་མི་བྱ་ཞིང་། ལྷའི་ཁང་པའི་གྲིབ་མ་ལ་འགོམ་པར་མི་བྱ་སྟེ། འདི་ལྟ་བུའི་ཡོན་ཏན་
[264b.7]དང་ལྡན་ཞིང་དེ་དག་དོར་བའི་སྔགས་པས་མྱུར་དུ་རིག་སྔགས་འགྲུབ་པར་འགྱུར་རོ། །འཕགས་པ་རྡོ་རྗེ་ས་འོག་གི་རྒྱུད་ལས་རིག་སྔགས་ཀྱིས་འདུལ་བ་ཞེས་བྱ་བ་རྡོ་རྗེ་ཁྲོ་བོས་ཡོངས་སུ་ཞུས་པའི་ལེའུ་སྟེ་ཉི་ཤུ་གསུམ་པའོ།། །།དེ་རུ་འབད་པས་འཇུག་པ་ན། །ཁང་བཟངས་
[265a]
[265a.1]དམ་པ་རྙེད་པ་ཡིས། །བསྟན་བཅོས་ལས་ནི་ངེས་བཞིན་པའི། །ཕྱོགས་ཀྱི་ཆ་ནི་རབ་བཤད་བྱ། །ཤར་ན་ནྱ་གྲོ་དྷ་ཡི་ཤིང་། །དབང་ལྡན་དུ་ནི་པ་ལཀྵ། །ལྷོ་རུ་ཡང་ནི་ཨ་ཤྭཏྠ། །ནུབ་ཏུ་དེ་བཞིན་པ་ལཀྵ། །བྱང་དུ་ལྗོན་ཤིང་མ་དུ་ཀ །གནས་རྣམས་སུ་
[265a.2]ནི་གདོན་མི་ཟ། །གང་དག་ཏུ་ནི་ཤིང་མེད་ན། །དེ་ལ་ཡང་ནི་མཚན་བཟང་པོ། །ཤར་ན་གཞན་པའི་ལུས་གཅིག་སྟེ། །ལྷོ་རུ་ཡང་ནི་བཞི་རུ་འགྱུར། །ནུབ་ཏུ་གསུམ་དུ་བསྟན་པ་སྟེ། །བྱང་དུ་གཉིས་སུ་བསྒྲགས་པའོ། །མཛེས་པའི་བུ་མོ་རྟག་ཏུ་གནས། །གྲུབ་པའི་རྫས་དང་
[265a.3]དངུལ་ཆུ་ནི། །ལྷ་ཡི་བྱང་ན་རྟག་ཏུ་ཡང་། །དངུལ་ཆུ་རུ་ནི་ཤེས་པར་བྱ། །དབང་ལྡན་དུ་ཡང་དངུལ་ཆུ་སྟེ། །དབང་པོར་རྫས་ནི་དེ་བཞིན་ནོ། །ཆུ་ལྷར་རྟག་ཏུ་རྫས་བཟང་པོ། །གྲུབ་པའི་རྫས་ནི་བླ་ན་མེད། །བདེན་བྲལ་དུ་ནི་རལ་གྲིར་འགྱུར། །གཤིན་རྗེར་དེ་བཞིན་མིག་
[265a.4]སྨན་ཉིད། །རླུང་གི་ཕྱོགས་སུ་རྟག་གནས་པ། །ཡིད་བཞིན་ནོར་བུ་ཞེས་བྱའོ། །ལྷ་ཉིད་ཀྱི་ནི་མདུན་དུ་ཡང་། །འབབ་སྟེགས་ཅན་གྱི་རྫིང་བུར་བསྟན། །ཁང་བཟངས་ཀྱི་ནི་ནང་ན་ཡང་། །གྲུབ་པའི་རྫས་ལ་ཐེ་ཚོམ་མེད། །ལྷོ་ཡི་སྒོ་རུ་གང་གྱུར་པ། །ལྷོ་ཡི་ཕྱོགས་སུ་
[265a.5]མངོན་ཕྱོགས་པ། །དེ་ན་རྫས་རྣམས་ཐམས་ཅད་དེ། །ལྷ་ཡི་ཁང་པར་རྣམ་པར་བསྟན། །དབང་པོའི་ཕྱོགས་སུ་མངོན་ཕྱོགས་པ། །དེ་ནས་རྫས་རྣམས་ཀུན་བསྡུས་པའོ། །བྱང་དུ་ཕྱོགས་ཏེ་ལེགས་གནས་པ། །བྲིས་སྐུས་བཀབ་པའི་རྫས་སུ་བཤད། །ནུབ་ཏུ་ཕྱོགས་
[265a.6]ཏེ་ལེགས་གནས་པ། །དེ་ན་ཡང་ནི་བསྒྲིབས་ནས་གནས། །རིག་སྔགས་བཀླགས་པས་འགྲུབ་འགྱུར་ཏེ། །འཇིག་རྟེན་གསུམ་ཤེས་བླ་ན་མེད། །རིན་ཆེན་རྣམ་པ་སྣ་ཚོགས་པའི། །ལྷ་ཡི་གནས་སུ་རྣམ་པར་བསྟན། །ཤར་ནས་ཤར་དུ་མངོན་ཕྱོགས་པའི། །འཁྲུལ་
[265a.7]འཁོར་དུ་ནི་རྣམ་པར་བཤད། །ལྷོ་རུ་མངོན་པར་ཕྱོགས་གནས་པ། །ལྷོ་ཡི་ཕྱོགས་ཀྱིས་རྣམ་པར་བསྟན། །ནུབ་ཀྱི་ཕྱོགས་སུ་མངོན་ཕྱོགས་པ། །ནུབ་ཀྱི་ཕྱོགས་པར་རྣམ་པར་བསྟན། །འདི་ཡིས་བྱང་དུ་བཤད་པ་དང་། །དབང་ལྡན་གྱི་ཡང་དེ་བཞིན་ནོ། །ཕྱོགས་རྣམས་
[265b]
[265b.1]ཀྱི་ཡང་མཚན་ཉིད་ནི། །བསྟན་པ་འདི་ལ་ཐེ་ཚོམ་མེད། །འདི་ལྟར་ཤེས་པའི་མཁས་པ་ཡིས། །ཕྱོགས་ཀྱི་འཁྲུལ་འཁོར་མཚོན་པར་བྱ། །སྔོན་བཞིན་ལེགས་པར་ཤེས་པ་ཡིས། །རྫས་རྣམས་ཀྱང་ནི་བློ་ལྡན་གྱིས། །དེ་འདྲའི་ཕྱོགས་སུ་འཁོད་ནས་ནི། །དེ་
[265b.2]ཡིས་ལམ་ནི་བལྟ་བར་བྱ། །གཉིས་པ་ཡི་ནི་ལམ་གྱུར་པ། །འཁྲུལ་འཁོར་མེད་པས་བརྟག་མི་དགོས། །གསུམ་པ་ཡང་ནི་ཤེས་བྱ་སྟེ། །བཞི་པ་ཡང་ནི་མཚུངས་པའོ། །ལམ་ནི་རྣམ་པ་བཞིར་བཤད་པས། །འདོད་ལྡན་ལ་ནི་འབྲས་བུ་སྟེར། །དང་པོ་རུ་ནི་མི་དཔྱད་
[265b.3]པར། །བཟའ་བར་བྱ་བ་མ་ཡིན་ནོ། །གཉིས་པ་རུ་ནི་བཟའ་བར་བྱ། །གསུམ་པ་ལ་ཡང་དེ་བཞིན་ནོ། །བཞི་པར་ཡང་ནི་བཟའ་བར་བྱ། །དེ་དག་འཁྲུལ་འཁོར་མེད་པར་བསྟན། །ཕྱོགས་ཀྱི་ཆ་ནི་ཐམས་ཅད་དུ། །ཡོངས་སུ་གང་བར་ཤེས་པར་བྱ། །
[265b.4]ཕྱི་མ་ཡི་ནི་ཆོ་ག་ཡིས། །ཚོང་འདུས་ཟེ་འབྲུ་རྒྱུ་བའོ། །འཕགས་པ་རྡོ་རྗེ་ས་འོག་གི་རྒྱུད་ལས་ཕྱོགས་ཀྱི་མཚན་ཉིད་ཀྱི་ལེའུ་སྟེ་ཉི་ཤུ་བཞི་པའོ།། །།འཕགས་པ་རྡོ་རྗེ་ས་འོག་ཅེས་བྱ་བའི་རྒྱུད་ཀྱི་རྒྱལ་པོ་ཆེན་པོ་རྫོགས་སོ།། །།
[265b.5]ཕྱག་ན་རྡོ་རྗེ་ལ་ཕྱག་འཚལ་ལོ། །དེ་ནས་ལྷ་མ་ཡིན་གྱི་དབང་པོ་གཞན་ལེན་གྱིས་སླར་ཡང་བཅོམ་ལྡན་འདས་དཔལ་རྡོ་རྗེ་འཛིན་པའི་མགོན་པོ་ལ་གུས་པས་ཕྱག་འཚལ་ནས་ཐལ་མོ་སྦྱར་ཏེ་གསོལ་པ། སྦྱོར་བ་བཅུ་པོ་གཉིས་པོ་འདི་རྣམས་གང་ལ་གང་བྱུང་བ་དང་། བུ་ག་ཐམས་ཅད་
[265b.6]ཀྱི་འཁྲུལ་འཁོར་ནམ་མེད་པར་འགྱུར་བ་ལགས། བཅོམ་ལྡན་འདས་ཀྱིས་བཀའ་སྩལ་པ། དེ་དེ་བཞིན་ཏེ་དབྱར་ཟླ་ཐ་ཆུངས་ཀྱི་ནག་པོའི་བཅུ་བཞི་ལ་གཟའ་ཕུར་བུའི་ཉི་མ་དང་སྐར་མ་རྒྱལ་འཛོམ་པ་ལ་ངེས་པར་བུ་གའི་སྒོ་འབྱེད་པར་འགྱུར་རོ། །སྟོན་ཟླ་ཐ་ཆུངས་ཀྱི་གནམ་སྟོང་ལ་ཕུར་
[265b.7]བུའི་ཉི་མ་དང་རྒྱུ་སྐར་ས་རི་འཛོམ་པ་ལ་ངེས་པར་བུ་གའི་སྒོ་གྲོལ་བར་འགྱུར་རོ། །གཞོན་ནུ་མ་རང་ཉིད་འོངས་ནས་འཇུག་པར་བྱེད་དོ། །སྟོན་ཟླ་ཐ་ཆུངས་ཀྱི་ཉ་ལ་ཕུར་བུའི་ཉི་མ་དང་སྐར་མ་བྲ་ཉེ་འཛོམ་པ་ལ་བུ་ག་ཐམས་ཅད་ཀྱི་འཁྲུལ་འཁོར་མེད་པར་འགྱུར་རོ། །དགུན་ཟླ་འབྲིང་པོ་
[266a]
[266a.1]ནག་པོའི་བཅུ་བཞི་ལ་ཕུར་བུའི་ཉི་མ་དང་སྐར་མ་རྒྱལ་འཛོམ་པ་ལ་འཁྲུལ་འཁོར་ཐམས་ཅད་གྲོལ་བར་འགྱུར་རོ། །དགུན་ཟླ་ཐ་ཆུངས་ཀྱི་ནག་པོའི་བཅུ་བཞི་ལ་ཕུར་བུ་དང་སྐར་མ་གྲོ་བཞིན་ལ་བུ་ག་ཐམས་ཅད་ཀྱི་འཁྲུལ་འཁོར་མེད་པར་འགྱུར་རོ། །དགུན་ཟླ་ཐ་
[266a.2]ཆུངས་ཀྱི་དཀར་པོའི་བཅུ་བཞི་ལ་ཕུར་བུའི་ཉེ་མ་དང་སྐར་མ་རྒྱལ་འཛོམ་པ་ན་འཁྲུལ་འཁོར་མ་ལུས་པ་གྲོལ་བར་འགྱུར་རོ། །སྟོན་ཟླ་ར་བའི་ནག་པོའི་ཚེས་བརྒྱད་ལ་ཕུར་བུའི་ཉིན་པར་དང་སྐར་མ་ནམ་གྲུ་འཇོམ་པ་ན་བུ་གའི་སྒོ་ཐམས་ཅད་གྲོལ་བར་འགྱུར་རོ། །དབྱར་ཟླ་འབྲིང་པོའི་ནག་པོའི་
[266a.3]བཅུ་བཞི་ལ་ཕུར་བུའི་ཉིན་པར་དང་སྐར་མ་རྒྱལ་ལམ་ནམ་གྲུ་འཛོམ་པ་ལ་བུ་ག་ཐམས་ཅད་ངེས་པར་གྲོལ་བར་འགྱུར་རོ། །གྲོང་གི་མི་འཁོར་དང་བཅས་པ་ཐམས་ཅད་འཇུག་པར་བྱའོ། །སྟོན་ཟླ་ར་བའི་ནག་པོའི་བཅུ་བཞི་ལ་ཕུར་བུའི་ཉིན་པར་དང་སྐར་མ་ཕལ་གུ་ནི་འཛོམ་པ་ན་ངེས་པར་བུ་
[266a.4]གའི་སྒོ་གྲོལ་བར་འགྱུར་རོ། །ལྷ་མ་ཡིན་གྱི་དབང་པོ་གཞན་ལེན་གྱིས་རྗེ་བཙུན་འཕགས་པ་ཕྱག་ན་རྡོ་རྗེ་རབ་ཏུ་དགྱེས་པའི་དོན་དུས་འོག་གི་གསང་བ་ཆེན་པོ་སྨྲས་པའོ། །སྔགས་དང་སྦྱིན་སྲེག་རྣམ་པར་སྤང་ངོ་། །ས་འོག་གི་གསང་བ་ཆེན་པོ་ཡོངས་སུ་རྫོགས་སོ།། །།འཕགས་
[266a.5]བ་ཕྱག་ན་རྡོ་རྗེའི་རྒྱུད་ཀྱི་རྒྱལ་པོ་ཆེན་པོ་རྡོ་རྗེ་ས་འོག་ཅེས་བྱ་བ་ཇི་སྙེད་པ་ཡོངས་སུ་རྫོགས་སོ།། །།རྒྱ་གར་གྱི་པཎྜི་ཏ་བརྡ་སྤྲོད་པ་ཆེན་པོ་བདེ་བར་གཤེགས་པའི་དཔལ་ཞེས་བྱ་བ་དང་། སྒྲ་སྒྱུར་གྱི་མཁས་པ་སྒྲའི་གཙུག་ལག་ལམ་རྨོངས་པ་གསང་སྔགས་འཛིན་པ་ཀུན་དགའ་རྒྱལ་
[266a.6]མཚན་དཔལ་བཟང་བོས་དཔལ་ས་སྐྱའི་དབེན་གནས་དམ་པར་བསྒྱུར།། །།ལྷ་མིན་དབང་པོའི་སྒོ་གླེགས་འཇོམས་བྱེད་པ། །གསུང་རབ་དམ་པ་དཔལ་ལྡན་ཀུན་དགའ་ཡི། །རྒྱལ་མཚན་གྱིས་བསྒྱུར་འདི་ལ་སྒྲ་ཉམས་པ། །གང་ལགས་དེ་ལ་མཁས་རྣམས་བཟོད་པ་མཛོད། །
[266a.7]ས་འོག་འཁྲུལ་འཁོར་བདེ་ལེགས་རིན་ཆེན་གཏེར། །གསང་བདག་རྡོ་རྗེ་འཛིན་པ་དམ་པའི་བཀའ། །གངས་ཅན་འགྲོ་ལ་ཕན་པའི་བློ་གྲོས་ཀྱིས། །བསྒྱུར་བའི་བསོད་ནམས་འཛིན་བཅས་རྣམས་ལ་བྱིན།། །།
[266b]
[266b.1]{T745}༄༅། །རྒྱ་གར་སྐད་དུ། ཨཱརྒྨ་ཏཱ་རཱ་བྷནྣཱ་རི་ཀཱ་ནཱ་མཱ་ཥྚ་ཤ་ཏ་ཀཾ། བོད་སྐད་དུ། རྗེ་བཙུན་མ་འཕགས་མ་སྒྲོལ་མའི་མཚན་བརྒྱ་རྩ་བརྒྱད་པ་ཞེས་བྱ་བ། རྗེ་བཙུན་འཕགས་མ་སྒྲོལ་མ་ལ་ཕྱག་འཚལ་ལོ། །དཔལ་ལྡན་ཡིད་འོང་པོ་ཊ་ལ། །སྣ་ཚོགས་ཁམས་ཀྱིས་རྣམ་པར་སྤྲས། །
[266b.2]སྣ་ཚོགས་ལྗོན་པ་འཁྲི་ཤིང་བཀྲམ། །འདབ་ཆགས་དུ་མ་སྒྲ་འབྱིན་པ། །འབབ་ཆུ་སྣ་ཚོགས་ལྷུང་ལྷུང་སྒྲོགས། །རི་དྭགས་མང་པོས་ཀུན་ཏུ་དཀྲིག །མེ་ཏོག་སྣ་ཚོགས་རིགས་རྣམས་ཀྱིས། །ཀུན་ཏུ་དྲི་ཡིས་བཀང་བ་སྟེ། །སྣ་ཚོགས་ཡིད་འོང་འབྲས་བུར་ལྡན། །རྐང་དྲུག་པ་རྣམས་གླུ་སྒྲ་འབྱིན། །མིའམ་
[266b.3]ཅི་རྣམས་དབྱངས་སྙན་ལེན། །གླང་པོ་མྱོས་པས་རབ་ཏུ་གཏམས། །གྲུབ་པ་རིག་འཛིན་ཚོགས་དང་ནི། །དྲི་ཟ་རྣམས་ཀྱིས་གླུ་བླངས་པ། །ཐུབ་པ་འདོད་ཆགས་བྲལ་རྣམས་ཀྱིས། །རྟག་ཏུ་ལེགས་པར་བསྟེན་པ་ན། །བྱང་ཆུབ་སེམས་དཔའི་ཚོགས་གཞན་དང་། །ས་བཅུའི་དབང་ཕྱུག་རྣམས་ཀྱང་སྟེ། །
[266b.4]འཕགས་མ་སྒྲོལ་སོགས་ལྷ་མོ་རྣམས། །རིག་པའི་རྒྱལ་མོ་སྟོང་རྣམས་དང་། །ཁྲོ་བོའི་རྒྱལ་པོའི་ཚོགས་གཞན་དང་། །རྟ་མགྲིན་ལ་སོགས་ཀྱིས་བསྐོར་བའི། །སེམས་ཅན་ཀུན་ལ་ཕན་བརྩོན་པ། །བཅོམ་ལྡན་འདས་ནི་སྤྱན་རས་གཟིགས། །བཞུགས་ཏེ་དེ་ནས་དཔལ་དང་ལྡན། །པདྨའི་སྙིང་
[266b.5]པོའི་གདན་བཞུགས་པའི། །དཀའ་ཐུབ་ཆེན་པོ་དང་ལྡན་པ། །བྱམས་དང་སྙིང་རྗེ་ལྡན་པ་ཡིས། །ལྷ་ཡི་འཁོར་ནི་ཆེན་པོ་ལ། །དེ་ཡི་ཆོས་ནི་སྟོན་པར་བཞེད། །ལག་ན་རྡོ་རྗེ་སྟོབས་ཆེན་པོ། །དེར་ནི་ཉེ་བར་འོང་ནས་སུ། །མཆོག་ཏུ་སྙིང་རྗེ་དང་ལྡན་པ། །དེས་ནི་སྤྱན་རས་གཟིགས་ལ་ཞུས། །གླང་པོ་སྦྲུལ་དང་སེང་གེ་མེ། །གླང་པོ་སྟག་
[266b.6]དང་ཆུས་དཀྲིགས་པར། །འཕྱན་པའི་སེམས་ཅན་འདི་དག་རྣམས། །འཁོར་བའི་རྒྱ་མཚོར་བྱིང་བ་རྣམས། །འཁོར་བའི་ཞགས་པས་བཅིངས་པ་རྣམས། །ཆགས་སྡང་གཏི་མུག་རང་བཞིན་ལས། །གང་གིས་སེམས་ཅན་གྲོལ་བྱེད་པ། །ཐུབ་ཆེན་བདག་ལ་དེ་གསུངས་ཤིག །དཔལ་ལྡན་དེ་ནི་སྤྱན་རས་གཟིགས། །
[266b.7]འཇིག་རྟེན་མགོན་པོས་འདི་སྐད་གསུངས། །ཕྱག་ན་རྡོ་རྗེས་རྟོགས་བྱེད་པ། །སྙན་པའི་ཚིག་ནི་གསུངས་པའོ། །ཉོན་ཅིག་གསང་བའི་རྒྱལ་དབང་པོ། །སྐྱོབ་པ་འོད་དཔག་མེད་པ་ཡི། །སྨོན་ལམ་དབང་གིས་བྱུང་བ་སྟེ། །བདག་གི་བཀའ་ཡིས་འཇིག་རྟེན་མ། །སྙིང་རྗེ་ཆེ་དང་ལྡན་པ་ཡིས། །འགྲོ་བ་འདོན་པར་བརྩོན་པ་མོ། །ཉི་མ་ཤར་བ་
[267a]
[267a.1]དང་འདྲ་བ། །ཟླ་བ་ཉ་འདྲ་བྱད་ཀྱི་འོད། །ལྷ་དང་ལྷ་མིན་མིར་བཅས་པ། །འདི་རྣམས་སྒྲོལ་ཞིང་སྣང་བར་བྱེད། །འཇིག་རྟེན་གསུམ་པོ་གཡོ་བར་བྱེད། །གནོད་སྦྱིན་སྲིན་པོ་འཇིགས་པར་བྱེད། །ལྷ་མོ་ཨུཏྤལ་སྔོན་པོའི་ཕྱག །མ་འཇིགས་མ་འཇིགས་ཞེས་བརྗོད་མ། །འགྲོ་བ་ཡང་དག་བསྲུང་དོན་དུ། །རྒྱལ་པོ་རྣམས་ཀྱིས་
[267a.2]བདག་བསྐྱེད་པས། །འབྲོག་དགོན་མཚོན་ཆ་ལྟུང་ཏ བ་དང་། །སྣ་ཚོགས་འཇིགས་པ་འཁྲུགས་པའི་ཚེ། །མིང་རྣམས་དྲན་པ་ཉིད་ཀྱིས་ནི། །བདག་གིས་རྟག་ཏུ་སེམས་ཅན་བསྲུང་། །སྣ་ཚོགས་འཇིགས་པའི་རྒྱ་མཚོ་ལས། །སེམས་ཅན་ཐམས་ཅད་བདག་གིས་བསྒྲལ། །དེས་ན་བདག་ལ་འཇིག་རྟེན་དུ། །ཐུབ་པའི་ཚོགས་ཀྱིས་སྒྲོལ་མར་
[267a.3]སྒྲོགས། །དེ་ནས་གུས་བཅས་ལེགས་གནས་ཤིང་། །ཐལ་མོ་སྦྱར་བར་བྱས་ནས་ནི། །འབར་བཞིན་བར་སྣང་ལ་གནས་ཏེ། །འདི་སྐད་ཚིག་ནི་གསོལ་བར་གྱུར། །གང་ཞིག་རྒྱལ་དང་ས་བཅུ་ཡི། །དབང་ཕྱུག་མགོན་པོ་བྱང་ཆུབ་སེམས། །རྫུ་འཕྲུལ་ཆེ་རྣམས་སྔོན་བསྒྲགས་པའི། །སྡིག་ཀུན་འཕྲོག་ཅིང་བསོད་ནམས་དང་། །བཀྲ་ཤིས་གྲགས་པ་
[267a.4]འཕེལ་བྱེད་པ། །ནོར་དང་འབྲུ་དང་དང་དཔྱ་ཉིད་དང་། །ནད་མེད་འབྱོར་པ་འཕེལ་བར་བྱེད། །ཚེ་དང་ནད་མེད་བདེ་སྐྱེད་པ། །སེམས་ཅན་ཐམས་ཅད་བདེ་འཐོབ་ཅིང་། སེམས་ཅན་ཀུན་གྱི་དཔལ་དང་ནི། །ཤིས་པ་འཇོག་ཅིང་རྣམས་སྤེལ་བ། །མཚན་བརྒྱ་རྩ་བརྒྱད་པ་གསུངས་ཤིག །སེམས་ཅན་རྣམས་ལ་བྱམས་མཛད་ནས། །ཐུབ་པ་ཆེན་པོ་དེ་སྒྲོགས་ཤིག །
[267a.5]འདི་སྐད་ཞུས་ལ་བཅོམ་ལྡན་འདས། །སྤྱན་རས་གཟིགས་ནི་རབ་ཏུ་བཞད། །བྱམས་པ་འཕྲོ་བའི་སྤྱན་རས་ཀྱིས། །ཕྱོགས་རྣམས་ཀུན་ཏུ་རྣམ་གཟིགས་ནས། །བསོད་ནམས་མཚན་གྱིས་བརྒྱན་པ་ཡི། །གཡས་པའི་བྱག་གི་བསྐྱོད་མཛད་ནས། །དེ་གསུངས་ཤེས་རབ་ཤིན་ཏུ་ཆེ། །ལེགས་སོ་ལེགས་སོ་དཀའ་ཐུབ་ཆེ། །སེམས་ཅན་ཀུན་ལ་
[267a.6]གཅིག་ཏུ་བརྩེ། །སྐལ་བ་ཆེན་པོའི་མིང་རྣམས་ཉོན། །མི་རྣམས་གང་ཞིག་འདི་སྒྲོགས་པ། །ནོར་གྱི་དབང་ཕྱུག་ཡང་དག་འགྱུར། །ནད་རྣམས་ཀུན་ལས་རྣམ་པར་གྲོལ། །དབང་ཕྱུག་ཡོན་ཏན་ཐམས་ཅད་ལྡན། །དུས་མིན་འཆི་བ་ངེས་པར་བསྲེགས། །ཤི་བ་བདེ་བ་ཅན་འགྲོ་བ། །དེ་རྣམས་བདག་གིས་བཤད་པར་བྱ། །ལྷ་ཡི་དགེ་འདུན་བདག་ལ་ཉོན། །
[267a.7]འདིར་ཁྱོད་རྗེས་སུ་ཡི་རང་བྱོས། །ལེགས་པར་བསྡམས་པ་མཆིས་པར་མཛོད། །ཨོཾ་ལོ་ཙ་ནི་སུ་ལོ་ཙ་ནི། ཏ་རེ། ཏཱ་རོདྦྷ་བེ། སརྦྦ་སཏྭཱ་ནུ་ཀམྤེ་ནི། སརྦྦ་ས་ཏྭོཏྟ་རི་ཎི། ས་ཧ་སྲ་བྷུ་ཛེ། ས་ཧ་སྲ་ནེ་ཏྲེ། ཨོཾ་ན་མོ་བྷ་ག་ཏཱི་ཨ་བ་ལོ་ཀ་ཡ། ཨ་བ་ལོ་ཀ་ཡ། མཱཾ་སརྦྦ་ས་ཏྭཱྃ་ཤྩ་ཧཱུྃ་ཕཊ་སྭཱ་ཧཱ། ཨོཾ་སིདྡྷེ་སུ་སིདྡྷེ། སུ་ག་ཏཱཏྣ་ཛེ་མཾ་ཏྲཱཾ་ཀྲྀ་བཱ་ནི་རྨྨ་ལེ། ཤྱཱ་མེ་དྱཱ་མ་རཱུ་བེ་མ་ཧཱ་
[267b]
[267b.1]པྲ་ཛྙཱེ་པྲ་བ་རེ་བ་ར་བེ་བྷཱ་ཥི་ཏེ། ཨོཾ་ཨ་པ་རཱ་ཛི་ཏཱ་མ་ཧཱ་རཽ་དྲཱི་བི་ཤྭ་རཱུ་བཱི་མ་ཧཱ་བ་ལཱ། ཨོཾ་སཿཤྲཱི་ཏདྱ་ཐཱ། ཨོཾ་དགེ་བ་མ་ནི་གཟི་བརྗིད་ཆེ། །འཇིག་རྟེན་གསོ་བྱེད་སྙན་པ་ཆེ། །མཚོ་ལྡན་མ་དང་སྤྱན་ཡང་སམ། །ཤེས་རབ་དཔལ་དང་བློ་འཕེལ་མ། །བརྟན་སྦྱིན་གསོ་སྦྱིན་མ་སྭཱ་ཧཱ། །ཨོཾ་ཡིག་འདོད་པའི་གཟུགས་ཅན་མ། །སེམས་ཅན་ཀུན་ལ་ཕན་བརྩོན་མ། །
[267b.2]གཡུལ་ལས་སྒྲོལ་བྱེད་རྒྱལ་བ་མོ། །ལྷ་མོ་ཤེས་རབ་ཕར་ཕྱིན་མ། །འཕགས་མ་སྒྲོལ་མ་ཡིད་འོང་མ། །གང་མ་རྔ་ཆེན་དུང་ཅན་མ། །རིག་པའི་རྒྱལ་མོ་ཚིག་སྙན་མ། །ཟླ་བའི་གདོང་ཅན་དཀར་མོ་ཆེ། །མི་ཕམ་མ་དང་གོས་སེར་མ། །སྒྱུ་མ་ཆེན་མོ་དཀར་ཆེན་མོ། །སྟོབས་ཆེན་ཕ་རོལ་གནོན་པ་མོ། །དྲག་མོ་ཆེན་མོ་གཏུམ་ཆེན་མོ། །སྡང་བའི་སེམས་
[267b.3]ཅན་རླག་བྱེད་མ། །རབ་ཏུ་ཞི་མ་ཞི་གཟུགས་མ། །རྣམ་པར་རྒྱལ་མ་འབར་འོད་མ། །གློག་གི་ཕྲེང་མ་རྒྱལ་མཚན་མ། །རལ་གྲི་འཁོར་ལོ་གཞུ་ཐོགས་མཚོན། །རྨུག་བྱེད་རེངས་བྱེད་ནག་མོ་དང་། །དུས་མཚན་མ་དང་མཚན་སྤྱོད་མ། །སྲུང་བྱེད་རྨོངས་བྱེད་ཞི་བ་མོ། །ཞུ་མ་དགེ་མ་སུ་སྒྲོལ་མ། །ཚངས་རིག་མ་དང་རིག་བྱེད་ཡུམ། །གསང་ལེན་མ་དང་ཕུག་གནས་མ། །
[267b.4]བཀྲ་ཤིས་བདེ་བྱེད་ཞི་བྱེད་མ། །སྐྱེས་པ་རིག་བྱེད་ཡིད་མགྱོགས་མ། །ཐོད་པ་ཅན་མ་ཤུགས་ཆེན་མ། །མཚམས་མ་བདེན་མ་གཞན་ལས་རྒྱལ། །དེད་དཔོན་ཆེན་མོ་སྙིང་རྗེས་འཇུག །ཉམས་ལ་ལམ་ནི་རབ་སྟོན་མ། །མཆོག་སྟེར་འཆོས་བྱེད་སྟོན་པ་མོ། །བུད་མེད་གཟུགས་ལ་དཔག་མེད་གནོན། །གྲུབ་མ་རི་ཁྲོད་རྣལ་འབྱོར་མ། །གདོལ་མ་
[267b.5]ངེས་མ་བདུད་རྩི་མ། །ནོར་ཅན་བསོད་ནམས་སྐལ་ཆེན་མ། །སྐལ་བཟང་མ་དང་གྲོགས་སྟོན་མ། །གཤིན་རྗེ་སྐྲག་བྱེད་འཇིགས་བྱེད་མ། །དྲག་ཤུལ་དྲག་ཤུལ་དཀའ་ཐུབ་ཆེ། །འགྲོ་ལ་གཅིག་ཏུ་ཕན་བརྩོན་མ། །སྐྱོབ་མ་གུས་ལ་མཉེན་གཤིན་མ། །ཞི་མ་ཕྲ་མོ་ངག་དབང་ཕྱུག །རྟག་མ་ཀུན་གྱི་མར་གྱུར་མ། །དོན་ཀུན་སྒྲུབ་བྱེད་བཟང་
[267b.6]པོ་མ། །སྦས་མ་མ་མ་ནོར་སྦྱིན་མ། །འཇིགས་མེད་གཽ་ཏ་མཱ་རབ་བཤད། །དཔལ་ལྡན་འཇིག་རྟེན་དབང་སྲས་མོ། །ཡོན་ཏན་མཐའ་ཡས་སྒྲོལ་མའི་མཚན། །བསམ་པ་ཐམས་ཅད་རྫོགས་བྱེད་པའོ། །ཨོཾ་ཏཱ་རེ་ཀྲྀ་པཱ་བ་ལཾ་བ་ནི། མཻ་ཏྱཱཏྨ་ཀེ་ཤྲི་བ་ཎཱི་ཡེ་སྭཱ་ཧཱ། མཚན་བརྒྱ་རྩ་བརྒྱད་འདི་དག་ནི། །ཕན་པར་འདོད་པས་བསྒྲགས་པ་སྟེ། །གསང་བ་ལས་ནི་མཆོག་
[267b.7]ཏུ་གསང་། །ལྷས་ཀྱང་རྙེད་པར་ཤིན་ཏུ་དཀའ། །སྐལ་བཟང་སྐལ་བ་ཅན་དུ་བྱེད། །སེམས་ཅན་ཐམས་ཅད་བདེ་བར་འཇུག །སྡིག་པ་ཀུན་འཕྲོག་བསོད་ནམས་ཏེ། །ཉེས་པ་ཐམས་ཅད་འཇོམས་བྱེད་པའོ། །བློ་ལྡན་གང་ཞིག་གཙང་བྱས་ནས། །མཉམ་བཞག་དུས་གསུམ་ཀློག་བྱེད་པ། །དེ་ནི་མི་རིང་དུས་ཉིད་དུ། །རྒྱལ་སྲིད་དཔལ་ནི་ཐོབ་པར་འགྱུར། །སྡུག་
[268a]
[268a.1]ཅན་རྟག་ཏུ་བདེ་བར་འགྱུར། །དབུལ་པོ་རྣམས་ནི་ནོར་ལྡན་འགྱུར། །འདིར་ནི་བླུན་པོ་ཤེས་རབ་ཆེ། །ཡིད་གཞུངས་ཅན་འགྱུར་ཐེ་ཚོམ་མེད། །བཅིངས་པ་འཆིང་ལས་གྲོལ་བར་འགྱུར། །ཐ་སྙད་ལས་ནི་རྒྱལ་བར་འགྱུར། །དགྲ་བོ་རྣམས་ནི་བཤེས་སུ་འགྱུར། །རྭ་ཅན་དང་ནི་མཆེ་བ་ཅན། །བགྲོད་དཀའ་དོག་དང་འཐབ་མོ་ཡང་། །སྣ་ཚོགས་
[268a.2]འཇིགས་པ་འཁྲུགས་པའི་ཚེ། །མཚན་ནི་འདི་རྣམས་དྲན་པ་ཡིས། །འཇིགས་པ་ཐམས་ཅད་སེལ་བར་འགྱུར། །དུས་མིན་འཆི་ལས་སྒྲོལ་བར་བྱེད། །སྙན་གྲགས་རོལ་མོ་འཐོབ་པར་འགྱུར། །དེ་གཅིག་པུས་ནི་བདག་ཉིད་ཆེ། །མི་རྣམས་སྐྱེ་བ་འབྲས་བུར་བཅས། །གང་ཞིག་མི་ནི་སྔར་ལངས་ནས། །འདི་ཉིད་སྒྲོགས་པར་བྱེད་པ་དེ། །དུས་རིང་པོར་ཡང་
[268a.3]ཚེ་དང་ལྡན། །མི་ཡི་དཔལ་ཡང་རྙེད་པར་འགྱུར། །ལྷ་དང་ཀླུ་དང་གནོད་སྦྱིན་དང་། །དེ་བཞིན་དྲི་ཟ་ལུས་སྲུལ་པོ། །ཤ་ཟ་སྲིན་པོ་འཇིགས་རུང་དང་། །མ་མོ་དྲག་པོའི་སེམས་ལྡན་པ། །གནོན་པོ་མཁའ་འགྲོ་མ་ཡི་དྭ་གས། །སྐེམ་བྱེད་སྨྱོ་བྱེད་གཟའ་དེ་བཞིན། །རོ་ལངས་སེམས་སྒྱུར་སྦོད་གཏོང་གང་། །གདུག་པའི་སེམས་ལྡན་གཞན་གྱིས་ཀྱང་། །
[268a.4]གྲིབ་མ་ཡང་ནི་འགོང་མི་ནུས། །སླར་ཡང་དེ་ཡི་སྨོས་ཅི་དགོས། །སེམས་ཅན་གདུག་པས་གསོད་མི་འགྱུར། །གྲིབ་གནོན་དང་ནི་བརྗེད་བྱེད་ཉིད། །གཤེད་བྱེད་བྱད་ལྟེམ་ལ་སོགས་དང་། །ནད་རྣམས་ཀྱིས་ཀྱང་ཐེབ་མི་འགྱུར། །ལྷ་དང་ལྷ་མིན་འཐབ་པ་ཡང་། །རྫུ་འཕྲུལ་ཆེན་པོས་ཉམས་སུ་མྱོང་། །ལོངས་སྤྱོད་དབང་ཕྱུག་ཡོན་ཏན་ལྡན། །
[268a.5]བུ་དང་ཚ་བོ་རྣམ་པར་འཕེལ། །བློ་ལྡན་སྐྱེ་བ་དྲན་པར་འགྱུར། །རིགས་དང་ལྡན་ཞིང་མཐོང་ན་དགའ། །གཉེན་དང་ལྡན་ཞིང་སྨྲ་མཁས་ཆེ། །བསྟན་བཅོས་ཀུན་ལ་འཇིགས་པ་མེད། །དགེ་བའི་བཤེས་ལ་ཡང་དག་བསྟེན། །བྱང་ཆུབ་སེམས་ཀྱི་རྒྱན་དང་ལྡན། །རྟག་ཏུ་སྐྱེ་བ་གང་གང་དུ། །སངས་རྒྱས་རྣམས་དང་མི་འབྲལ་ལོ། །རྗེ་བཙུན་མ་
[268a.6]འཕགས་མ་སྒྲོལ་མའི་མཚན་བརྒྱ་རྩ་བརྒྱད་པ་སངས་རྒྱས་ཀྱིས་གསུངས་པ་རྫོགས་སོ།། །།ཞེས་པ་འདི་ནི་རྗེ་བཙུན་བླ་མ་རིག་པ་འཛིན་པ་ཆེན་པོས་ནེ་པཱ་ལའི་ཡུལ་ནས་བྱུང་བའི་རྒྱ་དཔེ་སྩལ་ནས་གསེར་གྱི་ཀཱཪྵཱ་པ་ཎའི་གནང་སྐྱེས་དང་བཅས་ཏེ་སྒྱུར་ཅིག་ཅེས་མངའ་རིས་སྟོད་ནས་བྱ་མ་རྟའི་ལམ་བརྒྱུད་དེ་བཀའ་
[268a.7]ཕེབ་པ་བཞིན་སི་ཏུ་པ་བསྟན་པའི་ཉིན་བྱེད་ཀྱིས་དཔལ་གདོང་གི་ལོ་ཐ་སྐར་ཅན་གྱི་ཡར་ཚེས་བརྒྱད་ཀྱི་ཉིན་མདོ་སྨད་སྡེ་དགེའི་མངའ་རིས་ཐུབ་བསྟན་ཆོས་འཁོར་གླིང་གི་གཙུག་ལག་ཁང་དུ་བསྒྱུར་བ་སྟེ། སྔར་བསྒྱུར་བ་རྣམས་དང་མི་མཚུངས་པ་དང་ལྷག་པ་འགའ་ཞིག་འདུག་ཀྱང་ཚིག་དོན་གྱི་ཆར་འདི་ཉིད་ལེགས་ཚང་ཕུལ་དུ་བྱུང་བར་རྟོགས་སོ།། །།